༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG3934
ImageGroup:
ISBN:
11KG5244
n/a
LCCN:
n/a
Title:
རྣམ་ཐར་གཅེས་བཏུས་
|rnam thar gces btus
དགེ་ལེགས་ཕུན་ཚོགས་
Author:
dge legs phun tshogs
In/a
Descriptor:
Original Publication:
Place:
dge legs 'dod 'jo'i dpe tshogs;7
[s.I.]
|[dge legs 'dod 'jo'i dpe tshogs]
[2006]
Publisher:
Date:
1
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 05/2010



རྣམ་ཐར་གཅེས་བཏུས།
1:|: :|: :
| 1:|: :
|
|
|
|
དགེ་ལེགས་འདོད་འཇོའི་དཔེ་ཚོགས། །
ངབ་བདད་པ།
རབ་བརྟན་དགེ་ལེགས་ཕུན་ཚོགས་ཀྱིས་རྩོམ་བསྒྲིགས་བྱས།



BOS
POT
6



རྣམ་ཐར་གཅེས་བཏུས།
དགེ་ལེགས་འདོད་འཇོའི་དཔེ་ཚོགས།
དེབ་བདུན་པ། །
རབ་བརྟན་དགེ་ལེགས་ཕུན་ཚོགས་ཀྱིས་རྩོམ་བསྒྲིགས་བྱས།
།



སྔོན་འགྲོའི་གཏམ།
དེ་ཡང་དུས་རབས་གསར་པའི་ཉི་གཞོན་ལྷམ་མེར་གསལ་བའི་
སྐབས་འདིར། བོད་ཆོས་ལྡན་གྱི་ཞིང་ཁམས་དང་། ཤེས་རིག་གི་ལྟེ་
གནས། སྒྱུ་རྩལ་གྱི་འབྱུང་གནས། ཞི་བདེ་ཡི་ཕ་ས་ཞེས་སྙན་གྲགས་
དབྱར་རྔ་སྙན་མོས་འཛམ་གླིང་གོ་ལ་ཟླུམ་པོའི་ཁྱོན་ཀུན་འགེངས་པའི་
ཁོར་ཡུག་འདི་དང་། མི་རིགས་འདིའི་ཆེད་དུ་རང་ཉིད་ཀྱི་ལྷག་བསམ་
དང་༑ འཇོན་ཐང་། སྙིང་སྟོབས་བཅས་ཡོད་ཚད་འབུལ་ཐུབ་པའི་
རླབས་ཆེན་གྱི་བསམ་བློ་བ་དང་། སློབ་གསོ་བ། སྙན་ངག་པ་སོགས་
གངས་འདབ་ལ་ཞེན་ཆགས་ལྕི་བའི་ན་གཞོན་རྩོམ་པ་པོ་གང་མང་ཞིག་
ཆར་རྗེས་ཀྱི་ཤ་མོང་བཞིན་གཅིག་རྗེས་གཉིས་མཐུད་ཀྱི་ཚུལ་དུ་དབེན་
པའི་དགོན་སྡེ་དང་། སྐྱིད་པའི་གྲོང་ཁྱེར། ཞིང་འབྲོག་མང་ཚོགས་ཀྱི་
འཚོ་བའི་ཁྲོད་བཅས་སུ་ཁྱབ་བཞིན་ཡོད་པས་དེ་དག་གིས་བདེན་དོན་
གྱི་གསང་བ་སྙིང་ལ་བཅངས་ཏེ། ལ་རྒྱའི་ཁ་ཕོ་ཡང་ཡང་སྡོམ་བཞིན་
དཔྱད་བརྗོད་དང༌། བགྲོ་གླེང་། འགྲན་བསྡུར། བསམ་བློ་བརྗེ་
རེས་སོགས་བྱས་ནས་ཁོར་ཡུག་གི་རི་གྲོང་ན་བག་མེད་གཉིད་ལ་ཡུར་
བའི་ལྷིང་འཇགས་དལ་གྱིས་དཀྲོག་བྱུང་བས་ང་ཚོའི་སླད་མེད་



ཀྱི་སྙིང་དབུས་སུ་བཅོས་མིན་གྱི་སྤྲོ་སྣང་རེ་མི་སྐྱེ་བའི་རང་དབང་ཅི་
ལ་ཡོད། ང་ཚོའི་མི་རིགས་འདིའི་འདས་སོང་གི་ལོ་རྒྱུས་དང་། འབྱུང་
འགྱུར་གྱི་མདུན་ལམ། ད་ལྟའི་འཚོ་ཐབས་བཅས་གནའ་བཟང་
དེང་སྤྱོད་ཀྱི་ཚུལ་དུ་གླེང་བ་ནི། གངས་ཅན་བོད་པ་ཚང་གི་བླ་སྲོག་
སྟེ༑ སྐད་དང་ཡི་གེ། ཡུལ་སྲོལ་གོམས་གཤིས། ཆོས་ལུགས་རིག་
གནས༑ ཚན་རྩལ་ལག་ཤེས། བསམ་བློའི་འཛིན་སྟངས་བཅས་མི་
ཉམས་གོང་འཕེལ་ཡོང་བའི་ཆེད་དང༌། དྲང་བདེན་དང་གཞུང་བཟང་
ལ་དགའ་བའི་མི་རིགས་འདི་ཉིད་གོ་ལ་ཟླུམ་པོ་འདིའི་སྟེང་དུ་ཡུན་དུ་
གནས་ཐུབ་པའི་ཆེད་དུ་རེད། འདིར་ཡང་དགེ་ལེགས་འདོད་འཇོའི་
དཔེ་ཚོགས་རྩོམ་པ་པོ་རབ་བརྟན་དགེ་ལེགས་ཕུན་ཚོགས་ཀྱིས་ཀྱང་
ལྟ་བ་དེ་ཉིད་དང་དམིགས་ཡུལ་དེ་ཉིད་གཞིར་བཟུང་ནས། ངུར་སྨྲིག་
གི་ན་བཟའ་གཙང་མའི་འོག་ཏུ་ཤེས་རིག་འཚོལ་བའི་གླིང་ཀ་ཞིག་ནས་
རང་དང་དཔུང་རྡང་གཅིག་པའི་རྟོག་གེའི་ཁྱུ་ཚོགས་དང་ལྷན་དུ་ཐལ་
ངག་གི་སྒྲ་དབྱངས་སྒྲོགས་བཞིན་ལང་ཚོའི་གཉོམ་ལག་རྒྱས་མཐར།
གངས་ལྗོངས་རྩོམ་རིག་གི་གར་སྟེགས་ཆེན་མོར་བུད་དེ། རང་ཉིད་
ཀྱི་མྱོང་ཚོར་དང་། དུས་རབས་ཀྱི་དགོས་མཁོ། མི་རིགས་ཀྱི་ལ་རྒྱ་
བཅས་བརྗོད་བྱ་བྱེད་པའི་སྙན་རྩོམ་དང་། དཔྱད་རྩོམ། ལྷུག་རྩོམ།
འབོལ་རྩོམ། འགྲེལ་རྩོམ་སོགས་རིས་སུ་མ་བཅད་པའི་གནའ་དེང་གི་
- 2 -



མཁས་པའི་རྩོམ་རྩལ་སྣ་ཚོགས་སྤྱད་དེ་རྩོམ་ཡིག་མང་དུ་སྤེལ་དང་
སྤེལ་བཞིན་ཡོད། ལྷག་ཏུ་དུས་རབས་གསར་རྙིང་གཉིས་ཀྱི་དཀྱོག་
མཚམས་ཏེ་དུས་རབས་བཅུ་དགུ་པའི་ལོ་རབས་ལྔ་བཅུ་ཡས་མས་ནས་
ཉེར་གཅིག་དུས་རབས་ཀྱི་མཛུམ་མདངས་མ་ཤར་བའི་བར་གྱི་རིན་
ཐང་ཆེ་བའི་ལོ་རྒྱུས་དང་། མཛད་རྗེས་བླ་ན་མཐོ་བའི་དམ་པ་འགའ་
ཞིག་གི་རྣམ་ཐར་དང་ལྗགས་རྩོམ་གང་མང་ཞིག་ནུབ་ལ་ཉེ་བར་ཕོངས་
ནས་སྐུ་ངལ་ཁྱད་བསད་ཀྱིས་འབད་པ་དུ་མས་འཚོལ་བསྡུ་མཛད་དེ།
དགེ་ལེགས་འདོད་འཇོའི་དཔེ་ཚོགས་ཞེས་པ་མིང་དོན་དང་མཐུན་པ་
འདི་ཉིད་ཀློག་པ་པོ་ཡོངས་ཀྱི་མིག་གི་དགའ་སྟོན་དང་། རྣ་བའི་བཅུད་
ལེན༑ཡིད་ཀྱི་གསོས་སྨན་དུ་སྤེལ་བ་འདི་ལ་རྩོམ་གྱི་རྒྱུ་རྩལ་སོགས་
སྔར་མེད་གསར་བཏོད་ཀྱི་ཁྱད་ཆོས་འདི་དང་འདི་ལྟ་བུ་ཡོད་ཅེས་བདག་
གིས་བརྗོད་མི་སྤོབས་ཀྱང་། ཇི་སྐད་དུ། ཤིན་ཏུ་ཕྲ་བ་ཏིལ་གྱི་གོང་བུ་
ལ༑ ༑རྒྱ་ཆེན་རི་དབང་ལྷུན་པོའི་སྙད་བཏགས་ནས། །སྟོང་སྐད་དབྱར་
རྔ་སྙན་མོ་ལྡིར་བའི་སྒྲས། །གླིང་བཞི་འགེང་བར་རྩོམ་དང་འདི་མི་
འདྲ༑ ༑ཞེས་པ་ལྟར། རྩོམ་པ་པོས་ལོ་རྒྱུས་མི་སྣའི་བྱུང་བ་བརྗོད་
སྐབས་གནས་ལུགས་དྲང་པོར་བཤད་པ་ལས་སྒྲོ་སྐུར་གྱི་ཕྱོགས་སུ་
ལྷུང་མེད་པ་དང་། ཡིན་མིན་བརྡར་ཤ་མ་བཅད་པར་རི་བོང་ཅལ་
འདྲོགས་ལྟ་བུའི་རྗེས་སུ་འབྲང་བ་མ་ཡིན་པར་བརྟག་དཔྱད་ནན་མོ་
-
3 -



བྱས་པའི་ཁྱད་ཆོས་འབུར་དུ་དོད་ཡོད་པ་དང་། རྗོད་བྱེད་ཚིག་གི་ཆ་
ནས་ཀྱང་སྙན་ཆ་ཙམ་གཙོ་བོ་བྱས་ཏེ་བརྗོད་དོན་སྒྲིབ་པར་འགྱུར་བ་
མ་ཡིན་པར་ཚིག་སྦྱོར་ལེགས་ཤིང་སྙན་ཆ་དོད་པ། ཁ་གསལ་ཞིང་གོ་
བདེ་བའི་ཁྱད་ཆོས་དང་། ཀློག་པ་པོ་ཕལ་ཆེ་བས་དེ་སྔོན་ཐུང་ཐུང་
མིག་གིས་མཐོང་མ་མྱོང་ཞིང་། རིང་རིང་རྣ་བས་ཐོས་མ་མྱོང་བའི་
ཡ་མཚན་ཆེ་བའི་གཏམ་སྣ་ཚོགས་ཏེ་འབྲི་ཀླུང་གསེར་ལྡན་རིང་མོའི་
འགྲམ་ངོགས་སུ་བསྟི་གནས་འཆའ་བའི་རིས་སུ་མ་ཆད་པའི་དགོན་
སྡེ་ཁག་གི་བྱུང་བ་དང་། འཁྲུལ་ཟད་སྐྱེས་ཆེན་དུ་མའི་རྣམ་ཐར།
མང་ཚོགས་ཁྲོད་ཀྱི་སྒྱུ་རྩལ་གཏམ་དཔེ་དང་ཁེད་སོགས་རིན་ཐང་ལྡན་
པའི་ཤེས་བྱ་སྣ་ཚོགས་པ་ངོ་སྤྲོད་བྱས་ཡོད་པས་དེ་དང་དེར་ཞིབ་འཇུག་
གནང་མཁན་ཚོས་མཚོན་རྒྱ་ཆེན་ཀློག་པ་པོ་ཡོངས་ལ་སྔོན་མེད་ཀྱི་བློ་
སྐྱེད་གསར་པ་ཞིག་སྦྱིན་ངེས། ལྷག་ཏུ་དེང་དུས་ཀྱི་རྩོམ་པ་པོར་རློམ་པ་
འགའ་ཞིག་ལྟར་གཞན་གྱི་ཟེར་སྒྲོས་ཙམ་རྗེས་བརྗོད་བྱས་ནས་ཚིག་བརྐུ་
བ་དང་དོན་གཡར་བ་སྟེ་རང་ཉིད་ཀྱི་ཕུགས་བསམ་མ་ཡིན་པའི་བཅོས་
མའི་འདུ་ཤེས་དང་། རང་ཉིད་ཀྱི་འཆར་སྒོ་ལས་མ་བྱུང་བའི་རྩོམ་
རིགས་རྫུན་མ་མང་པོ་ཞིག་གང་སར་ཁྱབ་ཀྱིན་འདུག་པ་འདི་རྣམས་
དང་རྩ་བ་ནས་མི་འདྲ་བའི་ཁྱད་ཆོས་ཡོད་པ་ངས་འདི་ནས་གསལ་
བཤད་བྱ་མི་དགོས་ལ། རྒྱ་ཆེན་ཀློག་མཁན་རྣམ་པས་རྩོམ་པ་པོའི་



སེམས་ཁམས་ཏེ། བརྩེ་དུང་དང་། དད་པ། རྣམ་དཔྱོད། ལྟ་བ་བཅས་
ཉམས་སུ་མྱོང་ཐུབ་ལ། ཐུབ་པའི་བརྟུལ་ཞུགས་འཆང་བའི་དགེ་སྦྱོང་
རྣལ་མ་ཞིག་ལ་མངའ་བའི་ཞི་དུལ་བག་ཡོད་ཀྱི་སྤྱོད་པའང་མཚོན་ཐུབ།
ཁྱད་པར་ངུར་སྨྲིག་གི་འཇིག་རྟེན་ཡངས་པོར་ལྟོ་སྐྱ་གོས་ཧྲུལ་གྱིས་འཚོ་
བའི་དགེ་སྦྱོང་བཙུན་པ་ཚོ་ལ་རང་མི་རིགས་ཀྱི་ཆེད་དུ་ཡོད་དགུ་རྩལ་
དུ་སྤྲུག་པའི་ལྷག་བསམ་དང་། སྐུ་སྲོག་འབེན་ལ་འཇོག་པའི་སྙིང་
སྟོབས་ཡོད་ཅེས་པའང་ཁ་བཤད་ཙམ་མིན་པའི་བདེན་དཔང་དང་། དེང་
དུས་སུ་རྒྱ་མིན་བོད་མིན་ཅོལ་ཆུང་གཡམ་རྒྱུགས་ལ་དགའ་བ་འགའ་
རེས་ཆོས་ལུགས་ནི་སྤྱི་ཚོགས་འཕེལ་རྒྱས་ཀྱི་བཀག་རྡོ་དང་། གྲྭ་བཙུན་ .
དག་མི་རིགས་ཀྱི་རྐང་འདྲེན་ཡིན་པར་བཤད་པ་ལ་གནས་ལུགས་ཏིལ་
འབྲུ་ཙམ་ཡང་མེད་པར་བདེན་མིན་རྫུན་གྱི་ཕུང་པོ་འབའ་ཞིག་ཡིན་པ་
ར་སྤྱོད་བྱེད་ཐུབ། མདོར་ན་རྩོམ་པ་པོ་དགེ་ལེགས་ཕུན་ཚོགས་དང་
ཁོང་ལྟ་བུའི་སེམས་རྒྱུད་དམ་པའི་ཆོས་དང་འདྲེས་པའི་དགེ་སྦྱོང་བཙུན་
པ་ཚོས་རང་མི་རིགས་ཀྱི་ཆེད་དུ་བཅངས་པའི་ཟློག་མེད་ཀྱི་དམ་བཅའ་
དང༌༑ ཞུམ་མེད་ཀྱི་སྙིང་སྟོབས། བཅོས་མིན་གྱི་ལྷག་བསམ་ནི། དད་
རྫས་ཀྱིས་དཀོར་མཛོད་འགེང་བའི་བླ་སྤྲུལ་ཆེན་པོའི་གོ་སར་འགྱིང་
བ་ཕལ་དང་གཏན་ནས་མི་འདྲ་ལ། མི་དམངས་ཀྱི་ཟུངས་ཁྲག་ལ་རྔམ་
ཟས་སུ་རོལ་ཞིང་འོས་མིན་གྱི་ལྟག་སྒོ་ཡངས་པོར་བརྒྱུད་ནས་སྐུབ་
-5-



སྟེགས་རྩོད་པའི་ལས་བྱེད་པ་ཁ་དོན་མི་མཚུངས་པ་དག་དང་དེ་བས་
ཀྱང་མཚུངས་པའི་སྐབས་ཡོད་པ་མ་ཡིན་པས། ང་ཚོས་ཁོང་དང་ཁོང་
ལྟ་བུ་ལ་ཁ་མིག་གྱེན་བལྟས་བྱས་ནས་ཕན་ཚུན་རྒྱབ་སྐྱོར་དང་རོགས་
རམ། བརྩི་བཀུར་བཅས་མི་དམན་པ་རེ་འཁྱོངས་ན་མི་རིགས་མཐུན་
སྒྲིལ་དང་། རིག་གནས་གོང་འཕེལ། སྤྱི་ཚོགས་ཡར་རྒྱས་བཅས་ལ་དགེ་
མཚན་མི་དམན་པ་རེ་འབྱུང་ངེས་ཞེས་ཁོ་བོས་རང་དང་སྐྱིད་སྡུག་གཅིག་
པའི་གྲྭ་པའི་མགོ་རྣ་འཚོ་བ་དང་། ཕྱོགས་ཞེན་ཙམ་དུ་མ་སོང་བར་
མགྲིན་པ་གཟེངས་སུ་བཏེགས་ཏེ་སྨྲ་བར་སྤོབས་སོ། །མཇུག་ཏུ་རྩོམ་
པ་པོས་མཚོན་པའི་བྱང་ཕྱོགས་ཧི་མ་ལའི་རི་རྒྱུད་ན་འཚོ་སྡོད་བྱེད་པའི་
ཕུགས་བསམ་དང་མདུན་ལམ་གཅིག་པའི་གངས་ཅན་བོད་པ་ཡོངས་
ཀྱི་བསམ་པའི་དོན་ཀུན་འགྲུབ་པའི་སྨོན་ལམ་དང་འབྲེལ་མཚམས་
སྦྱོར་མདོར་བསྡུས་ཙམ་ཁྲོ་ཐར་བ་འཇམ་དབྱངས་ཡོན་ཏན་རྒྱ་མཚོས་
རང་ཤག་དཔེ་མང་སྤུངས་པའི་ལྡིང་ཁང་ནས་རབ་གནས་མེ་ཁྱི་ལོའི་
ཟླ༧ཚེས་༢༣དགེ་བའི་ཉིན་བྲིས་པ་དགེའོ།། །།



དཀར་ཆག
རྗེ་བཙུན་རྣལ་འབྱོར་གྱི་དབང་ཕྱུག་ཆེན་པོ་བྲག་ར་འཇམ་དབྱངས་ཆོས་ཀྱི་ཉི་མའི་
རྣམ་ཐར་མདོ་ཙམ་བརྗོད་པ་དད་གསོའི་རྩི་སྨན་ཞེས་བྱ་བ།.....….....…......༡
བྲག་རའི་མགུར་འབུམ་གྱི་མཚམས་སྦྱོར།.…........ ..........…........
བྲག་ར་བླ་མའི་རྣམ་ཐར་གསུང་མགུར་བློ་བདེ་མ། …..….….…...
བློ་སེམས་བདེ་བའི་སྐྱིད་གླུ།...............
རང་ལ་གྲོས་གཏམ་བྱེད་པའི་སྐྱོ་གླུ། ....
གྲོས་གཏམ་བྱེད་པའི་སྐྱོ་གླུ།..
སེམས་ལ་སྐྱོ་ཤས་སྐྱེས་པའི་གླུ་ཆུང་།.......
གྲོས་གཏམ་བྱེད་པའི་མགུར་གླུ།
བདག་རྒྱུད་ཆོས་ལ་བསྐུལ་བའི་གླུ་དབྱངས།
ཆོས་གྲོགས་ཚོ་ལ་བསྐུལ་བའི་སྙིང་གཏམ། ་་
བླ་མ་མཁྱེན་བསྐུལ་གྱི་འབོད་དབྱངས། ...........
བླ་མ་དཀོན་མཆོག་མཁྱེན་པར་བསྐུལ་བའི་གླུ་དབྱངས།...
ཆོས་ཀྱི་སྡོམ་བཞི་སྟོན་པའི་མགུར་དབྱངས། ....…....
ཞེན་པ་བཞི་དང་བྲལ་བ་བྱིན་གྱིས་རློབས་པར་བསྐུལ་བའི་གླུ་ཆུང་།.…....
བློ་བདེ་འབྱུང་བའི་མགུར་གླུ། ..
..................༤༡
༢



འཁོར་བའི་མཚན་ཉིད་དྲན་པའི་གླུ་ཆུང་། ....…...............…. ༤ ༣
ཀུན་སྤྱོད་ལ་བླང་དོར་དགོས་ཚུལ་གདམས་པ།......…..........…..…….…...༤༤
བློ་ལྡོག་རྣམ་བཞི་ཉམས་སུ་ལོན་པར་བྱིན་གྱིས་རློབས་པའི་སྨོན་ལམ།....…...༤༥
ཐེག་པ་ཐུན་མོང་དང་ཐུན་མིན་གྱི་ཉམས་ལེན་རྒྱུད་ལ་འབྱོངས་པའི་གླུ་དབྱངས།
...…............༤༦
ཆོས་དང་བསམ་པ་རྒྱབ་འགལ་དུ་སོང་བས་སྐྱོ་སྟེ་བླ་མ་མཁྱེན་པར་བསྐུལ་བ།
•
。
。
。
。
。
.
.
.
.
.
.
.
.
.
.
.
.
.
.
.
......༤༨
.................༥༤
•.........
བླ་མ་ཀུན་དགའ་ཡོན་ཏན་ལ་གདམས་པ།……..…...…..….....…........༥༠
བླ་མ་ངག་དབང་འབྱུང་གནས་ལ་གནང་བའི་ཞལ་གདམས།..
ངག་དབང་སྦྱིན་པ་ལ་གནང་བའི་གདམས་པ།….....….......
བླ་མ་གཞན་ཕན་ལ་གདམས་པ། ..............
མ་མིའི་མཆོག་སྤྲུལ་རིན་པོ་ཆེ་ལ་གནང་བའི་གདམས་པ།.….............
སྒ་པ་བླ་མ་འཇམ་དབྱངས་རྒྱལ་མཚན་ལ་གནང་བའི་ཞལ་གདམས། ......…..༥༨
གདམས་ངག་གླུ་དབྱངས་རོལ་མོ།.............
ཀ་ཕྲེང་རྒན་པོའི་དྲང་གཏམ།.…......…...
ཀ་ཕྲེང་རྒན་པོའི་སྐྱོ་གླུ།…................
སྐལ་ལྡན་རྣམས་ལ་གདམས་པའི་ཀ་རྩོམ།...
ཀ་ཕྲེང་འཆི་ཆོས་བསྒྲུབ་པར་བསྐུལ་བ།
.......................༦༡
བ......…...............༦



ཆོས་ལ་བསྐུལ་བའི་ཀ་ཕྲེང་།........
རྣམ་དག་ཆོས་ལ་བསྐུལ་བའི་ཀ་ཕྲེང་། .....
རྒྱལ་བའི་བཀའ་འགྱུར་རིན་པོ་ཆེའི་ལུང་གསན་དུས་ཀྱི་བསྟོད་པ།........
བླ་མའི་རྣལ་འབྱོར་བྱིན་རླབས་མྱུར་སྩོལ།...
བླ་མའི་ཞལ་གདམས་བདུད་རྩིའི་སྙིང་པོ།.....…...…...
སེམས་ངོ་སྐྱོང་ཐབས། ..........
རང་ངོ་བསྐྱང་ཚུལ།............
ལམ་བཟང་བགྲོད་པའི་སྨོན་ལམ།…..…..…....
ལམ་དུས་རྣལ་འབྱོར་བཅུ་ཡི་ཉམས་མྱོང་གི་གླུ་ཆུང་།.…..…....…..…....
ཉམས་མྱོང་རྟོགས་མཛོད་ཀྱི་གླིང་བུ། ...…..
ལམ་འབྲས་ཀྱི་ལྟ་སྒོམ་སྤྱོད་འབྲས་ཀྱི་རྣམ་བཞག་མདོར་བསྡུས་སུ་བརྗོད་པ།
....
..
..........
.........
-------------.......༧༩
......................༨༣
འཁོར་འདས་དབྱེར་མེད་ཀྱི་ལྟ་བའི་གསོལ་འདེབས།….................. ༨༡
བླ་མ་ཡི་དམ་གྱིས་གནང་བའི་གནས་མཆོག་བྲག་ར་བདེ་གཤེགས་གླིང་གི་གསོལ་
འདེབས་ཡིད་བཞིན་ནོར་བུ། ..
ཚོགས་གླུ་རྡོ་རྗེའི་གླུ་དབྱངས།
ཚོགས་གླུ་མཁའ་འགྲོའི་གར་དབྱངས། ..…...….…..
ནཱ་རོ་མཁའ་སྤྱོད་ཀྱི་ཀུ་སཱ་ལིའི་ཚོགས་བསགས་དང་འབྲེལ་བའི་གཅོད་ཀྱི་
གདམས་པ་ཉམས་སུ་ལེན་ཚུལ། ..........................................༨༧



•........ ༡༡༦
.....༡༢༢
ཆུ་ཚོད་འཁོར་ལོའི་བསྟན་བཅོས་ཀུན་ཕན་ཆོས་ཀྱི་འཁོར་ལ།.….............༩༡
ལྷ་མཆོག་གསུམ་གྱི་གསོལ་འདེབས་མདོར་བསྡུས། ..........….......༡༡༣
རང་ཤར་རང་གྲོལ་གྱི་ཉམས་ལེན།.….......
བདེ་ཆེན་ཞིང་དུ་འཕོ་བའི་གདམས་པ།…........
ལེའུ་བདུན་བསྡུས་དོན་གསོལ་འདེབས།
ཨུ་རྒྱན་བླ་མར་རྒྱང་འབོད།.............
འཕྲིན་བསྐུལ་རྨི་ལམ་དུ་གནང་བ། .......
ཆོས་ལོངས་སྤྲུལ་གསུམ་གྱི་གསོལ་འདེབས།..........…..….….….......…....༡༢༤
ཚད་མ་བཞི་ལྡན་གསུང་ངག་རིན་པོ་ཆེའི་བླ་མ་བརྒྱུད་པ་ལ་གསོལ་བ་འདེབས་
པའི་གདུང་དབྱངས་བྱིན་རླབས་རྩི་བཅུད་ལེན་པའི་སྦྲང་སྐད།...........༡༢༥
མཁན་ཆེན་རིན་པོ་ཆེའི་གསོལ་འདེབས། ............
རྒྱལ་བ་ལྕགས་ཟམ་པ་ཆེན་པོའི་རྣམ་ཐར་ལ་ཆ་ཙམ་བསྔགས་པ་ཨུཏྤལ་དཀར་པོའི་
དོ་ཤལ་ཞེས་བྱ་བ།............... .......................༡༣༤
བླ་མ་རྡོ་རྗེ་འཆང་གི་རྣལ་འབྱོར་སྙིང་གི་བདུད་རྩི། ..............…....༡ ༣༩
མཆོག་གི་རྡོ་རྗེའི་སློབ་དཔོན་ཆེན་པོ་འཇམ་དབྱངས་བློ་གཏེར་དབང་པོའི་རྣམ་ཐར་
གསོལ་འདེབས་བྱིན་རླབས་གཟི་འབར་ཞེས་བྱ་བ།...…................. ༡༤༧
གནས་བརྟན་འདུལ་བ་འཛིན་པ་ཆེན་པོ་འཇམ་དབྱངས་ཆོས་ཀྱི་རྒྱལ་མཚན་གྱི་རྣམ་
ཐར་ཞལ་སྐོང་ཡིད་འཕྲོག་བྱེ་རུའི་ཕྲ་ཚོམ་ཞེས་བྱ་བ། ....…...........…...༡༥༧
..…....... ༡༣༣



ཡོངས་འཛིན་དཀོན་མཆོག་རྒྱལ་མཚན་གྱི་རྣམ་ཐར་གསོལ་འདེབས་བྱིན་རླབས་
དཔལ་འབར་ཞེས་བྱ་བ། .….....….......…......….....…......….....…...༡༨༩
ལྔ་རིག་སྨྲ་བ་རྗེ་བཙུན་བླ་མ་འཇམ་དབྱངས་མཁྱེན་རབ་མཐའ་ཡས་ཀྱི་རྣམ་ཐར་ཤིན་
ཏུ་བསྡུས་ཏེ་བརྗོད་པ་དད་པའི་སྒོ་འབྱེད་ཅེས་བྱ་བ།................༡༩༥
མཇུག་གི་གཏམ།
...........................༢༠༣



དགེ་ལེགས་འདོད་འཇོའི་དཔེ་ཚོགས།
༄༅། །རྗེ་བཙུན་རྣལ་འབྱོར་གྱི་དབང་ཕྱུག་ཆེན་པོ་བྲག་ར་
འཇམ་དབྱངས་ཆོས་ཀྱི་ཉི་མའི་རྣམ་ཐར་མདོ་
ཙམ་བརྗོད་པ་དད་གསོའི་རྩི་སྨན་ཞེས་
བྱ་བ་བཞུགས་སོ། །
ན་མོ་བཛྲ་དྷཱ་རཱ་ཡ།
འཇམ་དཔལ་དབྱངས་དང་གཉིས་མེད་བརྩེ་བ་ཆེའི།།
ཕ་ཆོས་གསུང་ངག་དབང་བཞིའི་ཟབ་ལམ་ལས།།
ཁྱབ་བདག་སྐུ་བཞིའི་རང་ཞལ་མངོན་གྱུར་པ།།
གསང་ཆེན་ཆོས་ཀྱི་ཉི་མ་ལ་ཕྱག་འཚལ། །
གང་གི་གསང་གསུམ་འོ་མའི་མཚོ། །
རྫོགས་པར་སྤྱོད་པའི་འོས་མིན་ཀྱང་། །
ཅུང་ཟད་མྱོང་བའང་དོན་ལྡན་ཕྱིར། །
མདོ་ཙམ་བརྗོད་ན་གནང་བ་སྩོལ། །
དེ་ཡང་རྗེ་བཙུན་མཐུ་སྟོབས་ཀྱི་དབང་ཕྱུག་ཆེན་པོ་དཔལ་ལྡན་བི་རུ་
པ་སུམ་ལྡན་ངུར་སྨྲིག་འཆང་བའི་གར་གྱིས་རོལ་པ་འཇམ་དབྱངས་
ཆོས་ཀྱི་ཉི་མའམ། བྲག་ར་བཀྲ་ཤིས་རྒྱལ་མཚན་ཞེས་ཡོངས་སུ་



དེབ་བདུན་པ་རྣམ་ཐར་གཅེས་བཏུས།
གྲགས་པ་ནི། ས་ལ་སྤྱོད་པའི་འོག་མིན་གཉིས་པ་དཔལ་ཨེ་ཝཾ་
ཆོས་ལྡན་དང་མི་རིང་བ། ཡུལ་གྱི་དགེ་བཅུ་ཡོངས་སུ་རྫོགས་པའི་
གཙང་རོང་སྨན་ཐང་དུ་རིགས་རུས་ཀྱི་ཡོན་ཏན་ཕུན་སུམ་ཚོགས་པའི་
གནུབས་ཀྱི་རིགས་ལས་གཟུགས་སྐུ་མཚན་དཔེའི་དཀྱིལ་འཁོར་
གསར་དུ་བཞད། འཁོར་བ་མཐའ་དག་སྡུག་བསྔལ་གྱི་རང་བཞིན་
དུ་གཟིགས་ནས་དེ་ལས་ཐར་པར་འདོད་པའི་ངེས་འབྱུང་བཅོས་མ་མ་
ཡིན་པ་ཞིག་གིས་རྒྱུད་བསྐུལ་ཏེ་ངོར་ཨེ་ཝཾ་རྡོ་རྗེ་ཕོ་བྲང་ཆེན་པོར་
ཕེབས་ནས། ཕུན་ཚོགས་ཁང་སར་བླ་བྲང་དུ་བཞུགས་ཏེ་རྒྱུན་གྱི་
བྱ་བ་ཆོས་སྤྱོད་ནས་བརྩམས་ཏེ་ཆོ་ག་ཕྱག་བཞེས་ཀྱི་སྐོར་དང་། །
ངོར་པའི་རྒྱུད་ཆུང་བཞི། ཀུན་ཏུ་དགོས་པའི་གཞུང་བདུན་སོགས་
ཐུགས་འཛིན་བྱང་ཆུབ་པར་གནང་སྟེ་རྒྱུགས་འབུལ་མཛད། ཁྱབ་
བདག་རྡོ་རྗེ་སེམས་དཔའ་སྡོམ་བརྩོན་ངུར་སྨྲིག་འཆང་བའི་ཚུལ་དུ་
བྱོན་པ་ཐར་རྩེ་མཁན་རིན་པོ་ཆེ་འཇམ་དབྱངས་རིན་ཆེན་རྡོ་རྗེ་ལས་
ཚིགས་གསུམ་རིམ་ནོས་ཀྱིས་བསྙེན་པར་རྫོགས་པའི་དགེ་སློང་གི་
སྡོམ་པ་ཡང་དག་པར་བཞེས་ཏེ་འདུལ་ཁྲིམས་ཕྲ་མོ་ཚུན་ཆད་ནས་
ཀྱང་མིག་འབྲས་ལྟར་གཅེས་སྤྲས་ཀྱིས་སྲུང་བར་མཛད། བསྙེན་པར་
རྫོགས་པའི་མཚན་ལ་འཇམ་དབྱངས་ཆོས་ཀྱི་ཉི་མ་ཞེས་སུ་གསོལ།
སྔ་གཞུག་རྣམས་སུ་རྗེ་དེ་ལས་གསུང་ངག་རིན་པོ་ཆེ་ལམ་འབྲས་བུ་



དགེ་ལེགས་འདོད་འཇོའི་དཔེ་ཚོགས།
དང་བཅས་པའི་དབང་ལུང་ཁྲིད་མན་ངག་རྒྱབ་ཆོས་དང་བཅས་པ་
དང་༑ ངོར་ལུགས་དཀྱིལ་འཁོར་བདུན་དང་། རྡོ་རྗེ་ཕྲེང་བའི་དབང་
བསྐུར་སོགས་ཟབ་ཆོས་དུ་མ་དང་། གཞན་ཡང་ས་ངོར་གྱི་མཁས་
ཤིང་གྲུབ་པ་བརྙེས་པའི་བཤེས་གཉེན་དམ་པ་རྣམས་ཀྱི་ཞབས་རྡུལ་
གུས་པས་བླངས་ནས་སྡོམ་པ་གསུམ་དང་འབྲེལ་བའི་མདོ་སྔགས་ཀྱི་
ཆོས་བཀའ་རྒྱ་མཚོ་ལ་གསན་བསམ་གྱིས་སྒྲོ་འདོགས་ལེགས་ པར་
བཅད༑ ཁང་གསར་བླ་བྲང་དུ་ཀྱེ་རྡོར་གཞི་བསྙེན་སོགས་ཀྱི་སྒྲུབ་པ་
ཚུལ་བཞིན་བགྱིས་ཤིང་།དེ་སྐབས་དཔལ་ཀྱེ་རྡོ་རྗེ་ལྷ་མོ་བརྒྱད་དང་
བཅས་པའི་དགྱེས་ཞལ་མཇལ་བ་དང་། མཁའ་འགྲོ་མས་ཁམས་སུ་
སོང་ན་འགྲོ་དོན་ཡོད་པའི་ལུང་བསྟན་བཅས་བྱུང་། ཕུན་ཚོགས་ཁང་
སར་གླིང་གི་ཞབས་དྲུང་དུ་མངའ་གསོལ། དེ་སྐབས་ཁང་སར་བླ་བྲང་
འབྱོར་པ་ཤིན་ཏུ་ཞན་པས་མདོ་ཁམས་སུ་འབུལ་སྡུད་ལ་ཆིབས་ཁ་
བསྒྱུར་དགོས་པའི་བཀའ་བྱུང་སྟེ། བྱང་ལམ་བརྒྱུད་དེ་ཕེབས་པ་ན་
མཚན་ལམ་ལ་བག་ཆགས་ལྟ་བུས་མདོ་སྨད་རྨ་ལུང་བྲག་རིའི་དབེན་
གནས་ཟེར་བའི་དབེན་པའི་ཡོན་ཏན་ཐམས་ཅད་ཡོངས་སུ་རྫོགས་
པའི་ས་ཕྱོགས་ཉམས་དགའ་བ་ཞིག་རྨིས་ཏེ། ཊཱཀྐི་མས་གནས་དེ་
ཁྱོད་ཀྱི་སྒྲུབ་གནས་ཡིན་པས་དེར་སྒྲུབ་པའི་རྒྱལ་མཚན་ཚུགས་ཤིག་
ཅེས་བསྐུལ་མ་བྱུང་། བྱང་ལམ་གཞུང་ཞིག་ཏུ་འབྱོར་པ་ན་འགུ་ལོག་
3
，



དེབ་བདུན་པ་རྣམ་ཐར་གཅེས་བཏུས།
ཇག་པ་དཔུང་ཆེ་བ་དང་ཐུག་ནས་བླ་མ་གྲྭ་ཚང་གི་སྒར་གཞིས་ཐམས་
ཅད་བཅོམ་འཕྲོག་བྱས། དེ་ཉིད་ཀྱིས་སྲིད་པའི་དཔལ་འབྱོར་ཡང་
སྡུག་བསྔལ་གྱི་རྒྱུ་ལས་སྙིང་པོ་མེད་པར་དགོངས་ནས་ངེས་འབྱུང་ཆེན་
པོ་སྐྱེས་ཤིང་། ད་ནི་དམ་ཆོས་རྣམ་པར་དག་པ་ཞིག་མ་འགྲུབ་ཐབས་
མི་འདུག་དགོངས་ནས་རྐྱེན་ངན་གྲོགས་འགྱུར་གྱི་གདམས་པ་ཟབ་
མོ་ཐོབ་པ་སྟེ། བློ་བདེའི་རྣམ་ཐར་ལས། ཁོ་བོ་ཆུང་ནས་དཀོན་མཆོག་
བློ་གཏད་བགྱིས། །རྐྱེན་ངན་གྲོགས་སུ་ཁུག་པའི་བརྡ་སྟོན་ཐོབ། །
བློ་ཐག་གཤའ་མ་དམ་པའི་ཆོས་ལ་བཅད། །རང་དབང་མི་ལ་མ་ཤོར་
བློ་རེ་བདེ། །ཞེས་གསུངས་པ་ལྟར་རོ། །དེ་ནས་ཞབས་རྐྱང་མཛད་དེ་
ཕུ་བོ་དཔལ་རྟ་མཆོག་རོལ་པའི་རྣལ་འབྱོར་པ་ཆེན་པོ་ཞབས་རྒན་མ་
འགུ་ཟི་རབ་བརྟན་རྩེའི་བླ་བྲང་དུ་བཞུགས་ཡོད་པའི་རྩར་འོང་བས་
མཚན་མོ་ཞིག་ཏུ་འགུ་ཟི་དགོན་དུ་ཐོན། དེ་ནུབ་ཕུ་བོ་དང་མཇལ་འཕྲད་
མ་བྱུང་ནས་བྲང་ཁང་གི་སྐས་འོག་ཏུ་གཟིམས། དེ་ནུབ་ཞབས་རྒན་
མས་བླ་བྲང་གི་སྐས་ཐེམ་གྱི་འོག་ཏུ་སྡེར་ཆགས་ཀྱི་རྒྱལ་པོ་སེངྒེ་རལ་
པ་ཅན་ཞིག་ཉལ་འདུག་པའི་གཟིམས་སྣང་བྱུང་སྟེ་སྔ་བར་བཞེངས་
ནས་གཟིགས་པས་ངོ་མཁྱེན་པ་བྱུང་ཞེས་གསུངས། དེ་ནས་འགུ་ཟི་
བླ་བྲང་དུ་བཞུགས་ཏེ་འཇམ་དབྱངས་དཀར་པོའི་སྒྲུབ་པ་མཛད་པས་
ཡི་དམ་གྱི་ལྷ་དེ་ཉིད་ཀྱིས་ཞལ་གཟིགས་ཤིང་། སྒྲུབ་ཁང་དུ་བཞུགས་



དགེ་ལེགས་འདོད་འཇོའི་དཔེ་ཚོགས།
ཏེ་ཀྱེ་རྡོར་འབུམ་བཞི་སོགས་ཀྱི་བསྙེན་པ་ཚད་དུ་འཁྱོལ་བར་མཛད་
པས་བདག་མེད་ལྷ་མོ་བཅོ་ལྔའི་དཀྱིལ་འཁོར་མངོན་སུམ་དུ་མཇལ།
ཕུ་བོ་ལ་ཁོ་བོ་ངོར་དུ་ཡོད་དུས་ཁམས་སུ་འགྲོ་དགོས་པའི་ལུང་བསྟན་
དང་༑ བྱང་ཁ་ནས་འོང་སྐབས་སུའང་རྨ་ལུང་དབེན་གནས་ཀྱི་བཀོད་
པ་ཚང་བ་སེམས་ལ་ཤར་ནས་མཁའ་འགྲོ་མས་གནས་དེར་སྒྲུབ་པ་
བགྱིད་དགོས་པའི་བསྐུལ་མ་བྱུང་ཞིང་། དེ་ནས་ཉིན་མཚན་མེད་པར་
གནས་དེར་སྒྲུབ་པ་ཞིག་བགྱིད་རྒྱུ་བྱུང་ན་བསམ་ནས་སྒྲུབ་པ་ཞིག་བྱེད་
མོས་ཤིན་ཏུ་ཆེ་བས་འགྲོ་དགོས་ཞུས་ཚེ། གནས་སྐབས་བླ་བྲང་
བསྐྱངས་ནས་བཞུགས་པ་ལས་འགྲོ་རྒྱུ་མེད་ཚུལ་གསུངས་ནས་མ་
བཏང་ངོ་། །དེ་ནས་ཐབས་མཁས་ཀྱི་སྤྱོད་པ་མཛད་དགོས་པར་
དགོངས་ནས་ཁང་སར་ཚང་གི་འཁོར་མོ་རྣམས་དང་ཤེད་གཡུག་པ་
སོགས་སྤྱོད་པ་འཆོལ་བ་མཛད་པས་མཐར་སོང་གསུངས་ནས་བཏང་
ཞིང་༑ དེ་ནས་བྲོ་ཆས་ཉུང་ཟད་ཅིག་བསྣམས་ནས་བྱོན་ཏེ་ཕྱི་མ་བྲེད་
ལ་བྲག་རིའི་གནས་འདབ་ཏུ་སླེབས་ནས་བཞུགས། དེ་ནུབ་མནལ་
དང་འོད་གསལ་འདྲེས་མར་མཁའ་འགྲོ་མས་ལུང་བསྟན་པའི་གནས་
དེ་འདིའི་ཕུ་ལ་ཡོད་ཅེས་པའི་གསུང་ལྷང་ངེར་བྱོན་ཏེ་བརྡ་སྦྱོར་གནང་།
ཕྱི་ནང་གནམ་གཤིས་བཟང་ཞིང་གནས་བདག་གིས་བསུ་བ་བྱེད་པའི་
ཐུགས་སྣང་དང་། བྱོན་ལམ་དུ་བུད་མེད་ཅིག་དང་འཕྲད་དེ་ཕར་ཁའི་



-
-
-
དེབ་བདུན་པ་རྣམ་ཐར་གཅེས་བཏུས།
དུད་ཁ་དེ་ལ་ཅི་ཟེར་གསུངས་པས། ཡར་ལོག་ཚང་ཟེར་ཞེས་ཞུས།
ཡང་རི་ཡེ་དེ་ལ་ཅི་བཏགས་ཞུས་པས། དར་ལུང་སྒང་ཞེས་འབོད་ཅེས་
ཞུས་ཏེ་ཐོག་མའི་རྟེན་འབྲེལ་འགྲིགས་ཤིང་། བུད་མེད་དེ་ཉིད་ཕྱིས་
སུ་མཐོང་རྒྱུ་མ་བྱུང་བས་ཌཱཀྐི་མ་ཞིག་ཡིན་འདྲ་ཞེས་གླེང་སྐད། དེ་
ནས་ཡི་དམ་ཐུགས་རྗེ་ཆེན་པོའི་སྐུ་གསུང་ཐུགས་ཀྱི་གནས་མཆོག་
བྲག་ར་བདེ་གཤེགས་གླིང་དུ་ཐོན་ཅིང་། སྔར་སྣང་ཉམས་ལ་ཤར་བ་
ལྟར་གྱི་ཡུལ་གྱི་མཚན་ཉིད་ཚང་བར་གཟིགས་ནས་མཁའ་འགྲོ་མས་
ལུང་བསྟན་པའི་གནས་སུ་ངེས་པ་རྙེད། རང་བྱུང་གི་ཕུག་པ་ཞིག་ལ་
བརྟེན་ནས་བཞུགས་དགོས་དགོངས་པའི་སྐབས། རྡོ་ཞིག་གི་སྟེང་ཏུ་
བྱ་རོག་ཅིག་གིས་སྐད་སྒྲ་ཆེན་པོ་སྒྲོག་ནས་འདུག་པ་དང་། དེའི་ཕྱོགས་
སུ་བྲག་ཕུག་བག་བྲོ་བ་ཞིག་དང་། གསོལ་ཕོར། རྫོ་མ་ཁ་ཆག་ཅིག་
བཅས་ཡོད་པ་གཟིགས་ཏེ་བཞུགས་དགོས་པའི་བརྡར་གོ་ནས་དེ་ན་
ཚེ་དང་སྒྲུབ་པ་སྙོམ་པའི་དམ་བཅའ་བཞག་སྟེ་བཞུགས། ཕུག་པ་
འདི་ནི་ལྷ་ལུང་དཔལ་གྱི་རྡོ་རྗེས་རྒྱལ་པོ་སྡིག་ཅན་བཀྲོངས་ནས་མདོ་
ཁམས་སུ་བྲོས་བྱོལ་སྐབས་ཀྱི་སྒྲུབ་ཕུག་ཅིག་ཡིན་པར་གསུངས། དེ་
ནུབ་ས་ཆ་དེར་འཚོ་ཞིང་སྡོད་པའི་བཙུན་མ་ཞིག་ཡོད་པ་དེ་བའི་མནལ་
ལམ་ན། རྨ་ལུང་རྡོ་རྗེའི་བྲག་ཕུག་དབེན་གནས་སུ་བན་ཆུང་ཞིག་
བཞུགས་འདུག་ཅིང་། སངས་རྒྱས་ཐམས་ཅད་རྡོ་རྗེའི་གདན་ལ་



དགེ་ལེགས་འདོད་འཇོའི་དཔེ་ཚོགས།
བཞུགས་ནས་སངས་རྒྱས་པ་བཞེད་པ་ལྟར་དེ་ལ་སྟན་དཀར་ཞིག་
ཕུལ་བ་རྡོ་རྗེ་རྒྱ་གྲམ་དུ་གྱུར་ཏེ་ཁྱབ་བདག་རྡོ་རྗེ་འཆང་གི་གོ་འཕང་
མངོན་དུ་མཛད་པའི་མཚན་ལྟས་ཤིག་བྱུང་བས་ཡ་མཚན་ཆེན་པོ་སྐྱེས་
ཏེ༑ ཕྱི་ཉིན་བྲག་རའི་མགོར་འོང་བས་བླ་མ་དང་མཇལ་ཏེ་ལྡོག་ཏུ་
མེད་པའི་དད་པ་བརྟན་པོ་ཐོབ་པ་དང་
། སྟན་དཀར་ཞིག་གིས་ཐོག་
དྲངས་པའི་ཞབས་ཏོག་རྒྱ་ཆེན་པོ་རྒྱུན་མ་ཆད་པར་བསྒྲུབས་པས་བླ་
མས་ཐུགས་རྩིས་ཆེ་བར་གནང་། དེ་དག་གི་ཚུལ་བློ་བདེ་མ་ལས། ཕ་
ཡུལ་སྤངས་ནས་མི་ཡུལ་དྭང་དུ་བླངས། །ཚེ་གཅིག་དབེན་རིར་འགྲིམ་
པའི་དམ་བཅའ་བྱས། །ལས་སྨོན་དབང་གིས་རང་གཞན་དོན་གཉིས་
འགྲུབ༑ ༑སྒྲུབ་པའི་རྒྱལ་མཚན་ཚུགས་པསབློ་རེ་བདེ། །ཞེས་
གསུངས་པ་ལྟར་རོ། །གསང་བདག་ལག་ན་རྡོ་རྗེ་ངུར་སྨྲིག་འཆང་
བའི་རྡོ་རྗེ་སློབ་དཔོན་ཆེན་པོའི་རྣམ་རོལ་དུ་བཞེངས་པ་འཇམ་དབྱངས་
བློ་གཏེར་དབང་པོ་དབེན་གནས་ལྷུན་འགྲུབ་ཡང་རྩེར་བཞུགས་པའི་
ཞབས་པད་བསྙེན་ཏེ། རྒྱུད་སྡེ་རིན་པོ་ཆེ་ཀུན་ལས་བཏུས་པའི་དབང་
ཁྲིད་ལུང་ཡོངས་སུ་རྫོགས་པ་དང་། སྒྲུབ་ཐབས་རིན་པོ་ཆེ་ཀུན་ལས་
བཏུས་པའི་སྨིན་གྲོལ་ཡན་ལག་དང་བཅས་པ། གསུང་ངག་རིན་པོ་
ཆེ་ལམ་འབྲས་བུ་དང་བཅས་པའི་དབང་ཁྲིད་རྒྱབ་བརྟེན་ཆ་ལག་བྱིན་
རླབས་དང་བཅས་པ་སྨིན་རྒྱས་སུ་བསྩལ་བ་དང་། ཤིང་ལུག་ལོར་



དེབ་བདུན་པ་རྣམ་ཐར་གཅེས་བཏུས།
མགོན་པོ་མཆོག་ཉིད་ཀྱིས་གླང་ཞིག་ལ་གསོལ་རྒྱགས་བཀལ་ནས་
ཧོར་ཁོག་ཏུ་འཕགས་མཆོག་ཕྱག་ན་པདྨོ་སུམ་ལྡན་རྡོ་རྗེ་འཛིན་པ་ཆེན་
པོའི་རྣམ་པར་རོལ་པ་དགེ་འཕེལ་མཆོག་སྤྲུལ་རིན་པོ་ཆེ་སྙན་གྲགས་
བསྟན་པའི་དབང་ཕྱུག་གི་མདུན་དུ་རྒྱུད་སྡེ་རབ་འབྱམས་ཀྱི་དབང་ཁྲིད་
གསན་པར་ཕེབས་ཤིང་། མཁྱེན་རབ་དགེ་འཕེལ་གྱི་གདན་ས་བཀྲ་
ཤིས་ཡོན་ཏན་དཔག་ཡས་འཆི་མེད་གྲུབ་པའི་དགའ་ཚལ་ཞེས་པར་
མགོན་པོ་མཆོག་དང་། བདག་ཆེན་ཤར་པ་ཀླུ་ལྡིང་རྒྱལ་སྲས་རིན་པོ་
ཆེ་རྣམ་གཉིས་ཀྱིས་ཐོག་དྲངས་པའི་སྐལ་ལྡན་རིག་པ་འཛིན་པ་བཅུ་
ཕྲག་གཉིས་ཙམ་ལ་རྒྱུད་སྡེ་རིན་པོ་ཆེ་ཀུན་ལས་བཏུས་པའི་དབུ་ནས་
བླ་མེད་མ་རྒྱུད་ཕག་མོ་ལྷ་བཅུ་བདུན་མའི་དབང་ཡན་ཆད་དང་། དེའི་
འཕྲོས་རྣམས་ལྷ་མཚོ་ཁར་སྒྲུབ་ཁང་གསར་བཞེངས་གནང་སྟེ་བསྩལ་
བ་བཅས་རྒྱུད་སྡེ་རིན་པོ་ཆེ་པུསྟི་སུམ་ཅུ་ཡོངས་རྫོགས་ཀྱི་དབང་ཁྲིད་
ལུང་བཅས་མ་ཚང་བ་མེད་པ་དང་། རྗེས་འབྲེལ་ཕྱི་སྲུང་བའི་འཁོར་
ལོ་རྡོ་རྗེ་བྲག་རྫོང་མའི་ཉམས་ཁྲིད་དང་། མགོན་པོ་དཀར་པོའི་ཚེ་
ཁྲིད་གཉིས་དང་། གཞན་ཡང་གྲུབ་ཆེན་ཨ་བྷ་ཡཱ་ཀ་རས་ཕྱོགས་གཅིག་
ཏུ་བསྒྲིགས་པའི་སྒྲུབ་ཐབས་རྒྱ་མཚོར་གྲགས་པའི་རྗེས་གནང་བརྒྱ་
དང་ཞེ་གཅིག་ཚང་ལ་མ་ནོར་བར་བཅས་ལེགས་པ་གསན་པ་མཛད་
ལ༑ དེའི་ཚུལ་ཞིབ་པར་དགེ་འཕེལ་མཆོག་སྤྲུལ་རིན་པོ་ཆེའི་རྣམ་ཐར་



དགེ་ལེགས་འདོད་འཇོའི་དཔེ་ཚོགས།
ལས་འབྱུང་། མཐུ་སྟོབས་ནུས་པའི་དབང་ཕྱུག་ངག་དབང་བསམ་
གཏན་བློ་གྲོས་ལས་སྲིད་པའི་རིམས་ནད་མཐའ་དག་རྩད་ནས་འཕྲོག་
པའི་སྨན་མཆོག་རྒྱལ་བའི་བཀའ་འགྱུར་རིན་པོ་ཆེའི་ལྗགས་ལུང་དང་།
ས་སྐྱ་བཀའ་འབུམ་གྱི་ལུང་སོགས་ཡབ་སྲས་རྣམས་ལས་སྨིན་གྲོལ་
གདམས་ལུང་གི་ཆོས་བཀའ་ཤིན་ཏུ་མང་བར་གསན་བསམ་མཛད།
བྲག་ར་རི་ཁྲོད་དུ་གཙུག་ལག་ཁང་ཀ་བ་བརྒྱད་ཅན་རྟེན་དང་བརྟེན་
པ་བཅས་པ་གསར་དུ་བཞེངས་ཏེ། ཟངས་གསེར་གྱི་སྟོན་པ་ཤཱཀྱའི་
རྒྱལ་པོ་གཙོ་འཁོར་གསུམ་ཐོག་ཚད་མ་ཁྲི་རྒྱབ་ཡོལ་དང་བཅས་པ་
དང་༑ གསེར་ཟངས་ཀྱི་བིརླ་པ་དང་། ས་ཆེན། ངོར་ཆེན། གནས་
བརྟན་བཅུ་དྲུག སྒྲོལ་མ་ཉེར་གཅིག་བཅས་མདའ་ཚད་མ། བཀའ་
འགྱུར་དང་། སྒྲུབ་བཏུས། རྒྱུད་བཏུས། ལམ་འབྲས་ཚོགས་སློབ་
སོགས་རྟེན་གསུམ་གྱི་རིགས་མང་པོ་དྲྭ་མིག་དང་བཅས་པ་བཞེངས་
ཤིང་༑ དེ་རྣམས་ལ་ཉིན་བཞིན་ཉེར་སྤྱོད་ཀྱི་མཆོད་པ་མང་པོ་འབུལ་
བ་དང་། འཇམ་མགོན་བློ་གཏེར་ཞབས་ཀྱིས་བཀས་བསྐུལ་ཏེ་བྲག་ར་
སྟོད་སྨད་བར་གསུམ་དུ་མཆོད་རྟེན་ཐོག་ཚད་གསུམ་པ་ཅན་རེ་བཞེངས་
པ་སོགས་གསོན་གཤིན་གྱི་ཆེད་དུ་བྱུང་བའི་དངོས་རྫས་རྣམས་ཀྱང་
ཆུད་ཟོས་སུ་མ་བཏང་བར། ཚོགས་བསགས་མཆོད་སྦྱིན་སོགས་ལ་
མཐའ་གཅིག་ཏུ་བརྩོན་པར་མཛད། རྩ་གསུམ་ལྷ་ཡིས་གནང་བའི་



དེབ་བདུན་པ་རྣམ་ཐར་གཅེས་བཏུས།
རྨ་ལུང་རྡོ་རྗེ་བྲག་གི་དབེན་ཆུང་གནམ་རྫོང་དུ་རྒྱུད་སྡེ་ཆེན་པོ་བཞི་དང་
འབྲེལ་བའི་ལྷག་པའི་ལྷ་རབ་འབྱམས་ཀྱི་བསྙེན་སྒྲུབ་ཉམས་བཞེས་
ལ་རྩེ་གཅིག་ཏུ་གཞོལ་བ་དང་། ཁྱད་པར་དཔལ་ལྡན་བི་རུ་པའི་
ཐུགས་ཀྱི་ཉིང་བཅུད་བླ་མ་ས་སྐྱ་པ་ཆེན་པོའི་ཐུགས་དམ་གྱི་མཐིལ་ས་
བརྫུས་རྟོག་གེ་ཕལ་གྱི་སྤྱོད་ཡུལ་དུ་མ་གྱུར་པ་གང་ཟག་དབང་པོ་ཡང་
རབ་ཚེ་ལུས་གཅིག་ལ་གྲོལ་བར་བྱེད་པའི་ཆོས་ཐུན་མོང་མ་ཡིན་པ་
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་པ་ལ་
ཐུགས་དམ་ཉམས་བཞེས་གནང་སྟེ་བསྙེན་སྒྲུབ་ལས་གསུམ་གྱི་རིམ་
པ་སླ་ཆོས་སུ་མ་སོང་བར་སྔོན་འགྲོ་བསགས་སྦྱོང་གི་རིགས་རྣམས་
རྒྱུད་ལ་སྐྱེ་ངེས་དང་། དངོས་གཞི་བསྐྱེད་རྫོགས་ཀྱི་རྣལ་འབྱོར་ལ་
ཕུར་ཚུགས་སུ་བརྩོན་པར་མཛད་དེ། དཔེར་ན་བསྐྱེད་རིམ་ལ་སེམས་
འཛིན་སྐབས་སྤྱན་དབུས་མ་ཁོ་ན་ལ་སེམས་འཛིན་ཀྱང་ལོ་གཅིག་
གནང་ཚུལ་དབོན་སྟོད་མཁན་པོ་མཁྱེན་རབ་ཆོས་ཀྱི་འོད་ཟེར་ལ་
མཁའ་སྤྱོད་མའི་སྨིན་གྲོལ་སྩོལ་སྐབས་གསུངས། དེ་ལྟར་རྩེ་གཅིག་
ཏུ་བསྒོམས་པས་ཐུགས་ཉམས་སུ་བླངས་པ་ལ་བརྟེན་ནས་གཉིས་
བཅས་འཁྲུལ་པའི་རྫུན་རྟོག་རང་སར་ཞིག་སྟེ་སྣང་སྲིད་ཆོས་སྐུར་
གྲོལ་བའི་གདེངས་ཐོབ་ཅིང་། འཁོར་བ་ལ་སྐྱོ་ཤས་དང་སེམས་ཅན་
ལ་སྙིང་རྗེ་སོགས་སོ་སོའི་སྐབས་ནས་བཤད་པའི་ཐུན་མོང་དང་ཐུན་



དགེ་ལེགས་འདོད་འཇོའི་དཔེ་ཚོགས།
མིན་གྱི་ཉམས་རྟོགས་མཐའ་དག་ཐུགས་རྒྱུད་ལ་འཁྲུངས་ནས་རིམ་
གཉིས་ཟབ་མོའི་གནད་གསང་ཐམས་ཅད་ཁོང་དུ་ཆུད་དེ་རྡོ་རྗེ་ཐེག་
པའི་ཟབ་ལམ་ཇི་སྙེད་པའི་མངའ་བདག་ཆེན་པོར་གྱུར་པ་སྟེ། དམྱལ་
བ་ཚ་དམྱལ་ལ་བློ་སྦྱོང་སྐབས་བླ་མ་ཡབ་སྲས་རྣམས་ཚ་དྲོད་འདུག་
བཟོད་བྲལ་བ་སྐྱེས་ཏེ་སྐུ་ལུས་ལས་རླངས་པ་འཕྱུར་ཞིང་ཆུ་བུར་བརྡོལ་
བ་དང་།གྲངས་དམྱལ་སྐབས་སོ་འཐམ་ཞིང་སྔར་བཞིན་ཆུ་བུར་བརྡོལ་
འོངས་འདུག་ལ། འདི་ནི་ལམ་འབྲས་ཀྱི་གཞུང་བཤད་ལས་དམྱལ་
བའི་ས་བོན་ཏྲི་ཡིག་ནག་པོའི་ནང་དུ་རླུང་སེམས་འདུས་ན་དམྱལ་བ་
དངོས་སུ་སྐྱེས་པ་ལྟ་བུའི་ཉམས་སྐྱེ་ཞིང་། དེ་བྱུང་རྒྱལ་དུ་བསྐྱངས་
པས་ས་བོན་དེ་ཉིད་ཞིག་སྟེ་དམྱལ་བ་སྐྱེ་བ་རྒྱུན་ཆད་པར་གསུངས་
ཤིང་། བློ་བདེ་མ་ལས་ཀྱང་། བླ་མ་མང་བསྟེན་དབང་ལུང་རྒྱ་ཆེར་
ཐོབ༑ ༑ཐོབ་ཟིན་རང་གར་མ་སྐྱུར་ཉམས་སུ་བླངས། །ཉམས་དང་
རྟོགས་པའི་ཡོན་ཏན་ཆེར་མེད་ཀྱང་། ཁས་ལེན་ཤས་ཙམ་འགྲུབ་པས་
བློ་རེ་བདེ། །ཞེས་དང་། བློ་སེམས་བདེ་བའི་སྐྱིད་གླུ་ལས། གཞན་ཕན་
སེམས་བསྐྱེད་སྦྱོར་བ་ནན་གྱིས་བཟུང་། །ཅི་བྱས་ལྷག་བསམ་དག་
པའི་རྣལ་འབྱོར་ང་། །གཉིས་འཛིན་འཁྲུལ་པའི་བརྫུན་ཕུག་རང་སར་
རྡིབས༑ ༑བདག་མེད་གནས་ལུགས་མཐོང་བས་བློ་རེ་བདེ། །ཞེས་
དང་༑ ༑སྣང་རྒྱུད་ཉམས་མྱོང་གི་རྟོགས་མཛོད་ལས། རྒྱུད་སྡེ་ཀུན་



དེབ་བདུན་པ་རྣམ་ཐར་གཅེས་བཏུས།
གྱི་ཟབ་དོན་རྟེན་འབྲེལ་གྱི་གནད་འགག །གསུང་ངག་ལམ་འབྲས་
མ་བསྒོམ་གཞན་གྱིས་ནི་མི་ཤེས། །སྐལ་བཟང་ཚེ་འདིར་གྲུབ་མཐའ་
སྙོགས་འདོད་ཅིག་ཡོད་ན། །ལམ་འབྲས་སྒོམ་ཆེན་མཛོད་དང་ལྟས་
མོ་ཞིག་འཆར་རོ། །ཞེས་སོགས་རྡོ་རྗེའི་མགུར་གླུ་རྣམས་ལས་རྒྱ་ཆེར་
འབྱུང་བ་ལྟར་རོ། །ནང་རྡོ་རྗེ་ལུས་ཀྱི་ཕོ་བྲང་དུ་རྩ་ཐིག་རླུང་གསུམ་དག་
པའི་ཆོ་འཕྲུལ་ཕྱི་རོལ་དུ་ཤར་བར་བྲག་ར་ཕུག་ཏུ་བཞུགས་དུས་གསུང་
ངག་ལམ་འབྲས་བླ་མ་བརྒྱུད་པས་ཞལ་གཟིགས་ཤིང་། དེ་སྐབས་ངོར་
ཆེན་རྡོ་རྗེ་འཆང་དེ་སྐུ་ན་སྨིན་ཞིང་མི་གསལ་བ་ཞིག་འདུག་པས་ངོར་
པའི་བསྟན་པ་དེ་ཉམས་དམའ་བའི་རྟགས་སུ་འདུག་གསུངས་ནས་
ཐུགས་སྐྱོ་སྐྱོ་མཛད་པ་དང་། ཐུགས་དམ་གྱི་རྟེན་རྗེ་བཙུན་རྡོ་རྗེ་རྣལ་
འབྱོར་མའི་བྲིས་སྐུ་བཞད་ཅིང་། ཡི་དམ་དེ་ཉིད་ཀྱི་ཞལ་ཐེངས་གསུམ་
མཇལ་བ་དང་། བྲག་རའི་ཆུ་སྒྲ་ༀ་གསུམ་མའི་རང་སྒྲ་གྲགས་པ་གསན་
ཞིང་༑ ཉིད་མཛད་གཅོད་ཀྱི་གདམས་པ་ཉམས་སུ་ལེན་ཚུལ་ལས་ཀྱང་
ལམ་འདི་ལ་ངེས་ཤེས་ཅུང་ཟད་རྙེད་པ་ཞེས་གསུངས། མཁར་མདོ་
དགོན་དུ་སྨྱུང་གནས་བཞུགས་དུས་ནམ་མཁར་འཇའ་སྤྲིན་འཁྲིགས་
པའི་གསེབ་ནས་འཕགས་པ་སྤྱན་རས་གཟིགས་བྱོན་པ་གཟིགས་ཏེ།
དེར་འདུས་ཚོ་ལ་མཇོལ་ཅིག་གསུངས་པར། མཁར་མདོ་བླ་མ་དཔལ་
ལྡན་བཟང་པོས་སྤྲིན་གསེབ་ཏུ་འཕགས་མཆོག་ཐུགས་རྗེ་ཆེན་པོ་ཕྱག་



དགེ་ལེགས་འདོད་འཇོའི་དཔེ་ཚོགས།
བཞི་པ་ཞིག་མཇལ་བས་མཚོན་ཆོས་ཅན་ཐམས་ཅད་ལྷག་པའི་ལྷ་ཡི་
འཁོར་ལོར་འཆར་བ་སྟེ། གྲོས་གཏམ་བྱེད་པའི་སྐྱོ་གླུ་ལས། སེམས་
ཉིད་རང་དབང་ཐོབ་པའི་སྒོམ་ཆེན་ཞིག་བགྱིད་ཚེ། །སྤྲོས་བྲལ་ཆོས་
སྐུ་མི་མཐོང་ཀ་མེད་ཅིག་ཡིན་འདུག །མ་ནོར་ཕ་ཆོས་ཟབ་མོའི་ཉམས་
ལེན་ལ་བརྩོན་དང་། །ཅི་སྣང་ལྷ་དང་ཡེ་ཤེས་སུ་ལའང་འཆར་རོ། །
ཞེས་དང་། བློ་བདེའི་སྐྱིད་གླུ་ལས། འཁོར་འདས་ཆོས་ཀུན་དབྱིངས་
ཀྱི་རོལ་པར་སྣང་། །གང་སྣང་ལྷ་རུ་ཤར་བའི་རྣལ་འབྱོར་ང་། །རྩ་ཐིག་
རླུང་གསུམ་དྭངས་མའི་དབྱིངས་སུ་ཐིམ། །སྐུ་གསུམ་རང་ངོ་འཕྲོད་
པས་བློ་རེ་བདེ། །ཞེས་སོགས་གསུངས་སོ། །སྐུ་སྐྱེ་སྔོན་མ་རྗེས་སུ་དྲན་
པའང་༑ བཀའ་ལས། ང་རང་དཔལ་ལྡན་ཆོས་སྐྱོང་གི་སྐྱེ་བ་བླངས་
ནས་བརྟུལ་ཞུགས་ཀྱི་སྤྱོད་པ་སྤྱད་སྐབས། ནཱ་ལེནྡྲའི་དགེ་འདུན་
རྣམས་ཀྱིས་གནས་དབྱུང་བྱས་ཏེ་སླར་འོང་དུ་མི་འཇུག་པའི་ཁྲིམས་
བཅས་པ་དྲན་ཚེ་སེམས་ཤིན་ཏུ་སྐྱོ་བ་ཞིག་འདུག་ཚུལ་དང་། ལྷ་
ལུང་དཔལ་གྱི་རྡོ་རྗེའི་སྐྱེ་བ་བླངས་སྐབས་སྨོན་ལམ་ལོག་པའི་རྒྱལ་པོ་
བཀྲོངས་ནས་མདོ་སྨད་དུ་བྲོས་བྱོལ་གྱིས་འོངས་བ་ཡང་འལ་འོལ་དུ་
དྲན་རྒྱུ་འདུག་ཅེས་དང་། འཇམ་དབྱངས་ཆོས་ཀྱི་བློ་གྲོས་དང་། བླ་མ་
འཇམ་རྒྱལ་རིན་པོ་ཆེ། སྐུ་གཅེན་ཞབས་རྒན་མ་སོགས་བཞུགས་
པ་ལ་ད་ལྟའི་ལུས་རྟེན་འདི་ཕར་ཞོག སྐྱེ་བ་བཅུ་དྲུག་ཚུན་ཆད་ནས་ཐ་



དེབ་བདུན་པ་རྣམ་ཐར་གཅེས་བཏུས།
མལ་གྱི་རྣམ་རྟོག་སྐད་ཅིག་ཀྱང་སྐྱེ་མ་མྱོང་ངོ་ཞེས་གསུངས། སྣོད་
བཅུད་ཐམས་ཅད་མེད་བཞིན་དུ་སྣང་བའི་རང་མཚང་རིག་པའི་ལག་
རྗེས་སུ་སྒྲུབ་ཕུག་དང་ཉེ་བའི་ཕ་ཝང་ཞིག་ལ་ཕྱག་རྗེས་འདམ་ལ་
བརྫིས་པ་ལྟ་བུ་མང་པོ་བཞག་འདུག་ལ། མཁྱེན་བརྩེ་ཆོས་ཀྱི་བློ་
གྲོས་ལ་གསུང་ངག་ལམ་འབྲས་ཀྱི་སྨིན་གྲོལ་བསྩལ་ནས་བརྡ་ཆིག་
བརྒྱུད་སྐབས་ནམ་མཁར་ཁྲུ་གང་འཕགས་ཏེ་གནང་བས། མཁྱེན་
སྤྲུལ་འཇམ་པའི་རྡོ་རྗེས་རྡོ་རྗེ་འཆང་ཞེས་པའི་མཚན་གསོལ་གནང་
ཞིང་༑ དེ་ནས་བྲག་ར་རྡོ་རྗེ་འཆང་ཞེས་མཚན་ཆགས། ཕྱིས་འགྲོ་
མགོན་དྷརྨ་མ་ཏི་རྡོ་རྗེའི་བྲག་ར་མགོར་ཕེབས་དུས་བླ་མའི་སྒྲུབ་གནས་
གཟིགས་པ་དང་ཆིབས་ལས་གཞོལ་ཏེ། གོམ་པ་བདུན་རེའི་མཚམས་
སུ་ཕྱག་རེ་འཚལ་ནས་བྱོན་པ་སོགས་དད་གུས་ཤིན་ཏུ་ཆེ་བར་མཛད།
སྐུ་གཅུང་དམ་པ་རིན་པོ་ཆེ་ངག་དབང་བློ་གྲོས་གཞན་ཕན་སྙིང་པོ་བྲག་
གཡབ་ཕྱོགས་སུ་ཆིབས་བསྒྱུར་གནང་སྐབས། རྗེ་བཙུན་བླ་མ་མཆོག་
ནས་ང་རང་མ་བརྗེད་པར་ཕེབས་ཞེས་གསུངས། གདུག་འདྲེ་གནས་
པའི་ཕྱོགས་དེར་ནུབ་གཅིག་ཞག་བཞུགས་མཛད་པའི་ཕྱི་འཕྲེད་ཙམ་
ན༑ འདྲེ་ངན་དེ་ཡིས་རང་གཟུགས་དངོས་སུ་སྟོན་ནས་ཆས་བྱུང་བར།
བླ་མ་དྲན་ནས་གསོལ་བ་རྩེ་གཅིག་བཏབ་པས་རྗེ་བཙུན་བྲག་ར་བ་
ཆེན་པོ་སེངྒེ་དཀར་མོ་ཞིག་ལ་ཆིབས་ཏེ་མདུན་མཁར་བྱོན་ནས་ཕྱག་གི་
14



དགེ་ལེགས་འདོད་འཇོའི་དཔེ་ཚོགས།
རྡོ་རྗེ་བརྒྱབ་པས་བྲོས་ཏེ་སོང་ཞིང་། བྲག་ར་ཆོས་ཀྱི་ཉི་མའི་བྲིས་ཐང་
འགར་རབ་བྱུང་གི་ཆ་བྱད་ཅན་སེངྒེ་ལ་ཆིབས་པ་ཕྱག་གཡས་པས་རྡོ་
རྗེ་བསྣམས་པ་ཞིག་བྲིས་འདུག་པའང་གཟིགས་སྣང་འདི་རྒྱུ་མཚན་
དུ་བྱས་པ་ཡིན། སེ་ཚ་ནས་མི་བསད་པའི་དམེ་ཕོ་ཞིག་བཤགས་
སྡོམ་བྱེད་དུ་བྱུང་བར། ལོ་གསུམ་ལ་མཇལ་ཁ་མ་གནང་བར་སྒྲུབ་
ཁང་ཕྱི་ནས་ཕྱག་འཚལ་བཅུགས་ཤིང་། དེ་ནས་བྲག་རྡོ་ཆེན་པོ་ཞིག་
ལ་མ་ཎི་འབུར་བརྐོས་ཤིག་གྱིས་ཤིག་གསུངས་པ་བྱས་པས། ནམ་
ཞིག་ན་རྡོ་ནང་དུ་འཐུམ་པའི་གྲོག་ཚང་ཞིག་དང་ཐུག་སྟེ་ཉི་ཚེའི་དམྱལ་
གནས་ཀྱི་སེམས་ཅན་དེ་རྣམས་ཕྱི་རུ་ཐར་བ་ན། ད་ལན་ང་ལས་ཁྱོད་
འགྲོ་དོན་ཆེ་སོང་གསུངས་ཤིང་། ཕྱིས་ཁོ་རང་བྲག་དཀར་རྟ་སོ་ལ་
བསྡད་ནས་ཉམས་ལེན་ཆེ་བ་ཞིག་ཏུ་གྱུར་འདུག ཡང་ཡེ་ན་བླ་མ་ཆོས་
འཕེལ་རབ་རྒྱས་ལའང་འདི་མཚུངས་ཀྱི་ལུང་བསྟན་གནས་ནས་རྡོ་
མཁར་སྒོ་མེད་དུ་ལུས་བླངས་པའི་སྦྲུལ་ཞིག་གནས་འདྲེན་བྱེད་བཅུགས་
པ་སོགས་དུས་གསུམ་གྱི་ལེགས་ཉེས་ཐམས་ཅད་མ་བསྒྲིབས་ས་ལེར་
གཟིགས་པའི་མཁྱེན་པ་ཡང་མངའོ། །དེ་ལྟར་ཡང་མཁན་པོ་མཁས་
གྲུབ་སེངྒེས་ལམ་འབྲས་སློབ་བཤད་ཀྱི་བླ་མཆོད་ལས། སྤྱན་དང་
མངོན་ཤེས་རྫུ་འཕྲུལ་སོགས། །ཡོན་ཏན་མཆོག་ལ་མངའ་བརྙེས་
ཤིང་། །གཞན་ཕན་འཕྲིན་ལས་ལྷུན་གྱིས་གྲུབ། །ཆོས་ཀྱི་ཉི་མ་ལ་ཕྱག་
15



དེབ་བདུན་པ་རྣམ་ཐར་གཅེས་བཏུས།
འཚལ༑ ༑ཞེས་གསུངས་སོ། །ཐར་རྩེ་ཞབས་དྲུང་རིན་པོ་ཆེ་འཇམ་
དབྱངས་བློ་གཏེར་དབང་པོས་ཤིང་འབྲུག་ལོར་དབེན་གནས་ལྷུན་
འགྲུབ་ཡང་རྩེའི་རི་ཁྲོད་དུ་གསུང་ངག་རིན་པོ་ཆེ་ལམ་འབྲས་བུ་དང་
བཅས་པའི་སྨིན་གྲོལ་བྱིན་རླབས་དང་བཅས་པ་བཀའ་རྫོགས་ལུང་
རྫོགས་སུ་བསྩལ་བའི་སྐབས། དམིགས་ཁྲིད་ཀྱི་སྐྱོར་མགོ་རྗེ་འདིས་
འཛིན་ཏེ། རླུང་འཛིན་པ་དང༌། འཁྲུལ་འཁོར་མཛད་པ་ན་སློབ་ཚོགས་
ཕལ་མོ་ཆེས་རྗེས་འཚོལ་རྒྱུ་མི་གྲུབ་པར་བླ་མ་ལ་ལྟད་མོ་བལྟས་ནས་
ཡེངས་འགྲོ་བའི་བྱང་ཞིང་གོམས་པ་ངོ་མཚར་ཅན་ཞིག་ཡོད་ཅེས་སྡེ་
སྤྲུལ་ཀུན་དགའ་རྒྱལ་མཚན་གྱི་རྣམ་ཐར་ལས་འབྱུང་། ས་བྱ་ལོར་ངོར་
ཨེ་ཝཾ་པའི་ཆོས་ཀྱི་ཁྲི་ལ་མངའ་བསྒྱུར་བའི་ཕན་བདེ་མཁན་པོ་བྱམས་
པ་དཔལ་ལྡན་ཆོས་མཛད་དང་། ཐར་རྩེ་འཇམ་དབྱངས་ཀུན་བཟང་
བསྟན་པའི་རྒྱལ་མཚན། མཁན་ཆེན་དམ་པ་རིན་པོ་ཆེ། མཁྱེན་བརྩེ་
ཆོས་ཀྱི་བློ་གྲོས་སོགས་ལ་གསང་ཆེན་རྒྱུད་སྡེ་རྒྱ་མཚོའི་སྨིན་གྲོལ་ཟབ་
མོའི་ཆོས་ཀྱི་འཁོར་ལོ་ལྔ་པ་བསྐོར་སྐབས། གསང་བདག་བླ་མ་རྡོ་རྗེ་
འཆང་དང་རྗེ་འདི་གཉིས་ནས་བྱ་རྒྱུད་རྩ་བ་རིགས་གསུམ་སྤྱི་དཀྱིལ་
ནས་བརྩམས་ཏེ་རྒྱུད་སྡེ་རིན་པོ་ཆེ་ཀུན་ལས་བཏུས་པའི་དབང་ཁྲིད་
མན་ངག་རྒྱུད་ཀྱི་བཤད་བཀའ་རྒྱབ་བརྟེན་ཡིག་ཆ་རྣམས་ཀྱི་ལུང་བཅས་
རྫོགས་པར་གནང་བ་སོགས་འཆད་སྤེལ་རྒྱ་ཆེར་མཛད། མཁྱེན་



དགེ་ལེགས་འདོད་འཇོའི་དཔེ་ཚོགས།
བརྩེའི་ཡང་སྲིད་རིན་པོ་ཆེ་འཇམ་དབྱངས་ཆོས་ཀྱི་བློ་གྲོས་སོགས་ལ་
མི་ཏྲ་བརྒྱ་རྩ་དང་། ངོར་དཀྱིལ་བདུན། འཇིགས་བྱེད་ལྷ་དགུ་མ།
འཇིགས་བྱེད་ལྷ་བཅུ་གསུམ་མ་བཅས་ཀྱི་དབང་ཆེན། ངག་ཆོས་ཀྱི་
ཡིག་སྟེང་ནས་ལམ་འབྲས་ཚོགས་བཤད་ཀྱི་སྨིན་གྲོལ་སོགས་དང་།
དགོན་ཆེན་དབྱར་གནས་མཁན་པོ་ངག་དབང་བསམ་གཏན་བློ་གྲོས་
སོགས་ལ་ཆག་མེད་རྣམ་བཞིའི་དབང་དང་། བྱིན་རླབས། དམར་པོ་
སྐོར་གསུམ་གྱི་པོད་ལུང་། བཀའ་གདམས་གླེགས་བམ་གྱི་ལྗགས་ལུང་
སོགས་མང་པོར་གསུངས། གནས་མཆོག་བྲག་ར་གླིང་དུ་ཁང་སར་
མཁན་རིན་པོ་ཆེ་ངག་དབང་བློ་གྲོས་གཞན་ཕན་སྙིང་པོ་དང་། འདུལ་
འཛིན་འཇམ་དབྱངས་རྒྱལ་མཚན། དབོན་བླ་ཡེ་ཤེས་བློ་གྲོས། ཡེ་ན་
ཆོས་འཕེལ་རབ་རྒྱས་སོགས་གཙོས་བྱས་པའི་འདུས་པ་དུ་མ་ལ་གསུང་
ངག་རིན་པོ་ཆེའི་གདམས་པ་དེ་ལ་ཚོགས་སློབ་གཉིས་སུ་བཞུགས་པ་
ལས་ཟབ་ཅིང་རྒྱ་ཆེ་བ་དཔལ་ཁའུ་བྲག་རྫོང་པའི་བཀའ་སྲོལ་ཚར་
ལུགས་ཐུན་མོང་མ་ཡིན་པ་བདག་ཆེན་རྡོ་རྗེ་འཆང་ཆེན་པོ་ཡབ་སྲས་
བརྒྱུད་པ་དང་བཅས་པའི་བཀའ་སྲོལ་ལས་ཇི་ལྟར་བྱུང་བ་ལྟར་རྒྱས་
པ་དང་། སྒྲུབ་ཐབས་རིན་པོ་ཆེ་ཀུན་ལས་བཏུས་པའི་དབང་བྱིན་
རླབས་རིག་གཏད་ཁྲིད་ལུང་བཅས་པ་དང་། བླ་མ་འཇམ་རྒྱལ་རིན་
པོ་ཆེ་ལ་བསྙེན་རྫོགས་ཀྱི་སྡོམ་པ་དང་། ཀུན་མཁྱེན་བཀའ་འབུམ་
་
17



དེབ་བདུན་པ་རྣམ་ཐར་གཅེས་བཏུས།
ཀྱི་ལུང་སྤེལ་སོགས་གདམས་ཆོས་མང་པོ་གནང་བར་མཛད། གཞན་
ཡང་རྒྱལ་བའི་བཀའ་འགྱུར་རིན་པོ་ཆེའི་ལྗགས་ལུང་ཚར་གསུམ་དང་།
དུས་རྒྱུན་བླ་མའི་གདན་ས་བྲག་ར་རྫོང་དུ་ཉིན་དགོན་དང་སྲིབ་དགོན་
དང་ཇོ་དགོན་གསུམ་དུ་བྱུང་བ་ལ་དགེ་བསྙེན་དང་། དགེ་ཚུལ། དགེ་
སློང་གི་སྡོམ་པ་བཅས་དང་། དབུ་མ་ལུགས་དང་སེམས་ཙམ་ལུགས་
ཀྱི་སེམས་བསྐྱེད་ཀྱི་སྡོམ་པ། རྡོ་རྗེ་ཐེག་པའི་དཀྱིལ་འཁོར་མང་པོའི་
དབང་བསྐུར་དང་། གསུང་ངག་ལམ་འབྲས་ཀྱི་ཉམས་ཁྲིད་སོགས་
གྲོལ་བྱེད་ཀྱི་ཁྲིད། མན་ངག་གི་གནད། ཐེག་པ་ཆེ་ཆུང་གི་ཕྱག་ཁྲིད་
ལུང་སོགས་གདུལ་བྱའི་བློ་ཡི་རིམ་པ་དང་བསྟུན་པའི་སྐབས་བབས་
ཀྱི་ཆོས་ཚུལ་བསམ་གྱིས་མི་ཁྱབ་པས་རྗེས་སུ་བཟུང་སྟེ་གདུལ་བྱ་
རྣམས་ཀྱི་རྒྱུད་སྨིན་ཅིང་གྲོལ་བར་མཛད་པ་སྟེ། རྣམ་ཐར་བློ་བདེ་མ་
ལས༑ བསྟན་འགྲོའི་དོན་བྱེད་བློ་ནུས་མེད་ན་ཡང་། །དྲིན་ཆེན་བླ་
མའི་སྐུ་དྲིན་བསབས་པའི་ཕྱིར། །འཆད་ཉན་སྤེལ་གསུམ་སྒོ་གསུམ་
ཅི་ཐུབ་བྱས། །བླ་མའི་དགོངས་པ་རྫོ་གས་པས་བློ་རེ་བདེ། །ཞེས་དང་།
བློ་བདེའི་སྐྱིད་གླུ་ལས། སྨིན་གྲོལ་ཆོས་ཀྱི་སྒོ་འཕར་ཡངས་པོར་ཕྱེས།།
གཞན་དོན་ལྷུན་གྱིས་འགྲུབ་པའི་རྣལ་འབྱོར་ང་། །མ་འབད་པ་ཡང་
འཕྲིན་ལས་རྣམ་བཞི་འགྲུབ། །བསྟན་འགྲོའི་དོན་ཆེན་འགྲུབ་པས་
བློ་རེ་བདེ། །ཞེས་གསུངས་པ་ལྟར་རོ། །རྗེས་འཇུག་རྣམས་ཀྱི་དད་



དགེ་ལེགས་འདོད་འཇོའི་དཔེ་ཚོགས།
པའི་གསོས་སུ་མགུར་འབུམ་ཆེན་མོ་སོགས་མང་པོ་སྤེལ་ནའང་རྩ་
འཐོར་དུ་སོང་ཞིང་། འདི་ན་དགོངས་པ་ཀློང་བརྡོལ་གྱི་ཉམས་མགུར་
བཞེས་པའི་སྐྱིད་གླུ་དང་། སྐྱོ་གླུ། གྲོས་གཏམ། སྙིང་གཏམ། དྲང་
གཏམ༑ འབོད་དབྱངས། ཞལ་གདམས། བསྟོད་པ། ཀ་རྩོམ། གསོལ་
འདེབས༑ བྱིན་སྨོན། གཅོད། ཚོགས་གླུ། བླ་རྣམ་སོགས་ཆོས་ཚན་
བཞི་བཅུ་ཞེ་ལྔ་བཞུགས། དེ་ནས་སྐུ་དངོས་ཀྱི་འགྲོ་དོན་རེ་ཞིག་
རྫོགས་པ་དང་། འགྲོ་བའི་རེ་སྐོང་གི་ཕྱིར་དུ་དག་པའི་སྣང་བ་བསམ་
གྱིས་མི་ཁྱབ་པ་དང་བཅས་ཏེ་རབ་བྱུང་བཅུ་དྲུག་པའི་མེ་བྱི་༡༩༣༦
ལོའི་ཆོ་འཕྲུལ་ཟླ་བའི་ཚེས་བཅུ་བཞི་མི་ལ་ཐོས་པ་དགའ་ཞི་བར་
གཤེགས་པའི་དུས་ཚེས་དགེ་བར་གཞན་སྣང་མཚན་དཔེའི་བཀོད་
པ་སྟོང་གསལ་ཆོས་སྐུའི་ཀློང་དུ་རེ་ཞིག་མཉམ་པར་བཞག་པའི་ཚུལ་
བསྟན་ཏོ། །དེ་ནས་བླ་མའི་ཞལ་ཆེམས་ལྟར་ཐུགས་སྲས་བུ་སློབ་
རྣམས་ཀྱི་ཐུ་བོ་བླ་མ་འཇམ་རྒྱལ་རིན་པོ་ཆེ་སྐུ་ཚེར་བཞུགས་པ་ལ་ལྷུང་
བཟེད་དང་ཞུ་ཡིག་ཕུལ་བས། ཐུགས་འགྱོད་དང་བཅས་སྒ་པ་བླ་
མ་དཔོན་སློབ་བདུན་བྱོན་ཏེ་ཞག་བཅོ་ལྔ་ལ་བཞུགས་ནས་དགོངས་
རྫོགས་རྒྱ་ཆེར་བསྒྲུབས་པ་དང་། རྡོ་རྗེའི་བུ་སློབ་རྣམས་ཀྱིས་དཀྱིལ་
འཁོར་བཞི་ལ་བརྟེན་ནས་སྐུགདུང་མེ་མཆོད་ཕུལ་ཞིང་། གདུང་
རུས་དང་གདུང་ཐལ་རྣམས་འབྲི་ཆུ་དང་རྩམ་རྨི་ཐི་མཚོ་ཆེན་བརྒྱ་དང་



དེབ་བདུན་པ་རྣམ་ཐར་གཅེས་བཏུས།
བརྒྱད་ཀྱིས་བསྐོར་བ་རྣམས་ལ་བཏབ་ནས་འགྲོ་དོན་མཛད། ཁྲི་ཚོ་
ཉག་གཤིས་བླ་མ་ཡེ་ཤེས་ལེགས་གྲུབ་མཁར་མདོ་སྒྲུབ་ཁང་དུ་སྒྲུབ་
དཔོན་མཛད་ནས་བཞུགས་པར། ཞལ་ཐེངས་གཉིས་གཟིགས་པ་
སོགས་འོད་གསལ་དག་པའི་སྒྱུ་ལུས་ཀྱིས་ལྟོས་བཅས་ཀྱི་སློབ་འབངས་
རྣམས་རྗེས་སུ་འཛིན་པའི་མཚན་མ་བཟང་པོ་བྱུང་སྟེ་གདུང་བའི་དབུགས་
དབྱུང་ཆེན་པོ་ཐོབ་པར་གྱུར་ཏོ། །རང་དོན་ཁྱབ་བདག་སྐུ་བཞིའི་ཁྲིར་
འཛེགས་ཀྱང་། །གཞན་ངོར་ས་བརྒྱད་སེམས་དཔའ་ཞེས་གྲགས་
པའི་༑ ༑ཕ་རྗེས་བུ་ཡིས་ཟིན་པ་བྲག་ར་རྗེ། །ལམ་འབྲས་སྒོམ་ཆེན་
ཡོངས་ཀྱི་རྒྱན་དུ་གྲུབ། །གང་གི་མཛད་པ་ཅུང་ཟད་བརྗོད་པའི་
དགེས༑ ༑སྐྱེ་བ་ཀུན་ཏུ་འདྲེན་མཆོག་ཆོས་ཀྱི་རྗེའི། །འཁོར་གྱི་འདུས་
པའི་ཐོག་མར་སྐྱེས་གྱུར་ཏེ། །འགྲོ་བ་སྒྲོལ་བའི་དེད་དཔོན་ཉིད་གྱུར་
ཅིག ༑སྲིད་ཞིའི་དགེ་ལེགས་འབྱུང་གནས་ཐུབ་པའི་བསྟན། །ཕྱོགས་
རྣམས་ཀུན་ཏུ་དར་ཞིང་རྒྱས་པ་དང་། །འཇིག་རྟེན་ཁམས་ཀྱི་དུས་
འཁྲུགས་ཀུན་ཞི་ཞིང་། །འགྲོ་རྣམས་རྫོགས་ལྡན་དཔལ་ལ་སྤྱོད་པར་
ཤོག །ཅེས་འདྲེན་མཆོག་རྣལ་འབྱོར་ཆེན་པོ་བྲག་ར་རྡོ་རྗེ་འཆང་གི་རྣམ་ཐར་མདོ་ཙམ་བརྗོད་པ་
འདི་ནི། ལམ་འབྲས་བླ་མ་བརྒྱུད་པའི་རྣམ་ཐར་གྱི་ཞལ་སྐོང་དུ་དམིགས་ཏེ། འཇམ་མགོན་ས་སྐྱ་པའི་
བསྟན་པའི་ལྷག་ཞབས་སུ་སྐྱེས་པ་རབ་བརྟན་དགེ་ལེགས་ཕུན་ཚོགས་སུ་འབོད་པས་རབ་གནས་ཤིང་
བྱ་ཁྲུམས་ཟླའི་ཚེས་གཉིས་ལ་དགོན་ཆེན་མཛེས་ཕུ་བཤད་གྲྭར་སྦྱར་བ་དགེ་ལེགས་སུ་གྱུར་ཅིག །
སརྦ་མངྒ་ལཾ།



དགེ་ལེགས་འདོད་འཇོའི་དཔེ་ཚོགས།
༄༅། །བྲག་རའི་མགུར་འབུམ་གྱི་མཚམས་སྦྱོར།
ཨོཾ་སྭ་སྟི། རང་སྣང་དག་པ་ཆོས་ཀྱི་དབྱིངས་ཉིད་དུ། །སྐུ་བཞིའི་ངོ་
བོ་དྲིན་ཆེན་ཆོས་ཀྱི་རྗེ། །འཇམ་དབྱངས་ཆོས་ཀྱི་ཉི་མ་བྲག་ར་བ། །
དཔལ་ལྡན་བླ་མའི་ཞབས་ལ་གསོལ་བ་འདེབས། །དེ་ལ་འཕགས་
ཡུལ་གྱི་མཁས་པ་དང་གྲུབ་པ་ཡོངས་ཀྱི་གཙུག་རྒྱན་མཐུ་སྟོབས་རྣལ་
འབྱོར་གྱི་དབང་ཕྱུག་ཆེན་པོ་དཔལ་ལྡན་བིར་རུ་པའམ།འཇིགས་བྲལ་
དཔལ་ལྡན་ཆོས་སྐྱོང་ཞེས་ངོ་མཚར་བའི་གཏམ་རྒྱུད་དུ་མས་མཛེས་
པ་དང་། སྤྲུལ་པའི་རྗེ་འབངས་ཉེར་ལྔའི་ཡ་གྱལ་བྱང་ཆུབ་སེམས་
དཔའ་སྨོན་ལམ་དང་ཐུགས་བསྐྱེད་དུས་སུ་བདོ་བ་ལྷ་ལུང་དཔལ་གྱི་
རྡོ་རྗེ་སོགས་འཕགས་བོད་ཀྱི་མཁས་པ་དང་གྲུབ་པ་དུ་མའི་སྐུ་ཡི་སྐྱེ་
བ་རིམ་དང་ཅིག་ཆར་དུ་བཞེས་ནས་སྣོད་ལྡན་གྱི་གདུལ་བྱ་དུ་མ་ཞིག་
སྨིན་ཅིང་གྲོལ་བར་མཛད་ཅིང་། སླར་ཡང་གདུལ་བྱའི་ལྷག་མ་སྐྱོང་
བའི་ཕྱིར་དུ་སུམ་ལྡན་ངུར་སྨྲིག་འཆང་བའི་བརྟུལ་ཞུགས་འཆང་བ་རྗེ་
བཙུན་བླ་མ་དམ་པ་འཁོར་འདས་འཛིན་པ་རང་གྲོལ་བྲག་ར་བཀྲ་ཤིས་
རི་ཁྲོད་པ་འཇམ་དབྱངས་ཆོས་ཀྱི་ཉི་མའམ། ངག་དབང་ཤེས་རབ་རྒྱ་
མཚོ་ཞེས་ཡོངས་སུ་གྲགས་པ་གང་གིས་ལམ་ལ་བསྐྱར་དུ་སློབ་པའི་



དེབ་བདུན་པ་རྣམ་ཐར་གཅེས་བཏུས།
ཚུལ་གྱིས་མདོ་སྨད་རྨ་ལུང་རྡོ་རྗེའི་རྫོང་ཆུང་གི་དབེན་གནས་སུ་ཚེ་
དང་སྒྲུབ་པ་སྙོམ་པའི་དམ་བཅའ་མཛད་དེ་ཆོས་བརྒྱུད་ཀྱི་ཐལ་བ་རླུང་
ལ་བསྐུར། གྱོང་ལྟོ་གོས་གཏམ་གསུམ་ལ་བཀལ་ནས་གང་ཟག་
དབང་པོ་ཡང་རབ་ཚེ་ལུས་གཅིག་ལ་གྲོལ་བར་བྱེད་པའི་ཆོས་གསུང་
ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་པ་ཟབ་མོ་
ཐུགས་ཉམས་སུ་བསྟར་བས་སྒོམ་བྱུང་གི་ཤེས་རབ་ཀློང་ནས་བརྡོལ་
ཏེ༑ མགྲིན་པ་ལོངས་སྤྱོད་ཀྱི་འཁོར་ལོའི་རྩ་མདུད་གྲོལ་ཅིང་། སྒྲ་
གྲགས་ཐམས་ཅད་ཨཱ་ལི་དང་ཀཱ་ལིའི་གདངས་སུ་ཤར་བས་བརྟག་
དཔྱད་དང་། བཟོ་བཅོས། བསམ་གཞིག་སོགས་ཀྱི་རྩོལ་བ་ལ་མ་
ལྟོས་པར་མདོ་སྔགས་རྒྱ་མཚོའི་ཟབ་དོན་སྤྱི་དང་། ཁྱད་པར་གསུང་
ངག་རིན་པོ་ཆེ་ལམ་འབྲས་བུ་བཅས་པའི་ལམ་གྱི་སྔོན་འགྲོ་སྣང་བ་
གསུམ་དང་། དངོས་གཞི་རྒྱུད་གསུམ་གྱི་རིམ་པ་རྣམས་གང་ཤར་
ལྷུག་པར་བཀོད་པའི་ཉམས་མགུར་འཆད་པ་དང་། ཉན་པ་དང་།
སེམས་པ་དང་། བསྒོམ་པ་སོགས་བྱས་པས་འཁོར་བ་ལ་ཡིད་འབྱུང་
སྐྱ༑ ཚེ་འདིའི་སྣང་བ་ལྡོག དད་པའི་སྤུ་ལོང་གཡོ། བྱིན་རླབས་ཀྱི་
ཆར་ཆེན་བསྙིལ། ཉམས་ཀྱི་ངར་སློང་། རྟོགས་པའི་དཔའ་གདེངས་
བསྐྱེད་པ་སོགས་ངོ་མཚར་བའི་ཁྱད་ཆོས་དུ་མས་ཕྱུག་ཅིང་། འཕགས་
ཡུལ་གྱི་གྲུབ་པའི་ཁྱུ་མཆོག་ཆེན་པོ་དག་གི་རྡོ་རྗེའི་དོ་ཧ་རྣམས་དང་
22



དགེ་ལེགས་འདོད་འཇོའི་དཔེ་ཚོགས།
གཉིས་སུ་མེད་པའི་གླུ་ཆུང་ཐོར་བུའི་སྐོར་བཞུགས་པ་ལ། བྲག་ར་
བླ་མའི་རྣམ་ཐར་གསུང་མགུར་བློ་བདེ་མ་དང་། བློ་སེམས་བདེ་བའི་
སྐྱིད་གླུ། རང་ལ་གྲོས་གཏམ་བྱེད་པའི་སྐྱོ་གླུ་གཉིས། སེམས་ལ་སྐྱོ་
ཤས་སྐྱེས་པའི་གླུ་ཆུང་། གྲོས་གཏམ་བྱེད་པའི་མགུར་གླུ། བདག་རྒྱུད་
ཆོས་ལ་བསྐུལ་བའི་གླུ་དབྱངས། ཆོས་གྲོགས་ཚོ་ལ་བསྐུལ་བའི་སྙིང་
གཏམ༑ བླ་མ་མཁྱེན་བསྐུལ་གྱི་འབོད་དབྱངས། བླ་མ་དཀོན་མཆོག་
མཁྱེན་པར་བསྐུལ་བའི་གླུ་དབྱངས། ཆོས་ཀྱི་སྡོམ་བཞི་སྟོན་པའི་
མགུར་དབྱངས། ཞེན་པ་བཞི་དང་བྲལ་བ་རློབས་པར་བསྐུལ་བའི་གླུ་
ཆུང་༑ འཁོར་བའི་མཚན་ཉིད་དྲན་པའི་གླུ་ཆུང་། བློ་བདེ་འབྱུང་བའི་
མགུར་གླུ། ཀུན་སྤྱོད་ལ་བླང་དོར་དགོས་ཚུལ་གདམས་པ། བློ་ལྡོག་
རྣམ་བཞི་ཉམས་སུ་ལོན་པར་བྱིན་གྱིས་རློབས་སྨོན། ཐེག་པ་ཐུན་
མོང་དང་ཐུན་མིན་གྱི་ཉམས་ལེན་རྒྱུད་ལ་འབྱོངས་པའི་གླུ་དབྱངས།
ཆོས་དང་བསམ་པ་རྒྱབ་འགལ་དུ་སོང་བས་སྐྱོ་སྟེ་བླ་མ་མཁྱེན་པར་
བསྐུལ་བ། བླ་མ་ཀུན་དགའ་ཡོན་ཏན་ལ་གདམས་པ་དང་། བླ་མ་
ངག་དབང་འབྱུང་གནས་ལ་གནང་བའི་ཞལ་གདམས། ངག་དབང་
སྦྱིན་པ་ལ་གནང་བའི་གདམས་པ། བླ་མ་གཞན་ཕན་ལ་གདམས་པ།
མ་མིའི་མཆོག་སྤྲུལ་རིན་པོ་ཆེ་ལ་གནང་བའི་གདམས་པ། སྒ་པ་བླ་མ་
འཇམ་དབྱངས་རྒྱལ་མཚན་ལ་གནང་བའི་ཞལ་གདམས། གདམས་



དེབ་བདུན་པ་རྣམ་ཐར་གཅེས་བཏུས།
ངག་གླུ་དབྱངས་རོལ་མོ། ཀ་ཕྲེང་རྒན་པོའི་དྲང་གཏམ། ཀ་ཕྲེང་རྒན་
པོའི་སྐྱོ་གླུ། སྐལ་ལྡན་རྣམས་ལ་གདམས་པའི་ཀ་རྩོམ། ཀ་ཕྲེང་འཆི་
ཆོས་བསྒྲུབ་པར་བསྐུལ་བ། ཆོས་ལ་བསྐུལ་བའི་ཀ་ཕྲེང་གཉིས། རྒྱལ་
བའི་བཀའ་འགྱུར་རིན་པོ་ཆེའི་ལུང་གསན་དུས་ཀྱི་བསྟོད་པ། བླ་
མའི་རྣལ་འབྱོར་བྱིན་རླབས་མྱུར་སྩོལ། བླ་མའི་ཞལ་གདམས་བདུད་
རྩིའི་སྙིང་པོ། སེམས་ངོ་སྐྱོང་ཐབས། རང་ངོ་བསྐྱང་ཚུལ། ལམ་བཟང་
བགྲོད་པའི་སྨོན་ལམ་ཤཱ་ལོ་ཀ ལམ་དུས་རྣལ་འབྱོར་བཅུ་ཡི་ཉམས་
མྱོང་གི་གླུ་ཆུང་། ཉམས་མྱོང་རྟོགས་མཛོད་ཀྱི་གླིང་བུ། ལམ་འབྲས་ཀྱི་
ལྟ་སྒོམ་སྤྱོད་འབྲས་ཀྱི་རྣམ་བཞག་མདོར་བསྡུས་སུ་བརྗོད་པ། འཁོར་
འདས་དབྱེར་མེད་ཀྱི་ལྟ་བའི་གསོལ་འདེབས།བླ་མ་ཡི་དམ་གྱིས་གནང་
བའི་གནས་མཆོག་བྲག་ར་བདེ་གཤེགས་གླིང་གི་གསོལ་འདེབས་ཡིད་
བཞིན་ནོར་བུ། ཚོགས་གླུ་རྡོ་རྗེའི་གླུ་དབྱངས། ཚོགས་གླུ་མཁའ་འགྲོའི་
གར་དབྱངས་བཅས་མགུར་ཆུང་ཞེ་བཞི་དང་། ནཱ་རོ་མཁའ་སྤྱོད་ཀྱི་
ཀུ་སཱ་ལིའི་ཚོགས་བསགས་དང་འབྲེལ་བའི་གཅོད་ཀྱི་གདམས་པ་
ཉམས་སུ་ལེན་ཚུལ་བཅས་ཁ་འཐོར་གྱིས་དོག་ནས་འདིར་དག་སྒྲིག་
གི་སྲི་ཞུ་དང་བཅས་ཏེ་ཕྱོགས་གཅིག་ཏུ་བཀོད་པ་ནི། ཞེས་རིག་འཛིན་
གྱི་བཙུན་པ་ཤུ་བྷའི་མིང་ཅན་པས་བྲིས་པ་དགེ། །།



དགེ་ལེགས་འདོད་འཇོའི་དཔེ་ཚོགས།
༄༅། །བྲག་ར་བླ་མའི་རྣམ་ཐར་གསུང་མགུར་བློ་བདེ་མ།
ཁོ་བོ་ཆུང་ནས་དཀོན་མཆོག་བློ་གཏད་བགྱིས། །རྐྱེན་ངན་
གྲོགས་སུ་ཁུག་པའི་བརྡ་སྟོན་ཐོབ། །བློ་ཐག་གཤའ་མ་དམ་པའི་
ཆོས་ལ་བཅད། །རང་དབང་མི་ལ་མ་ཤོར་བློ་རེ་བདེ། །ཕ་ཡུལ་སྤངས་
ནས་མི་ཡུལ་དང་དུ་བླངས། །ཚེ་གཅིག་དབེན་རིར་འགྲིམ་པའི་དམ་
བཅའ་བྱས། །ལས་སྨོན་དབང་གིས་རང་གཞན་དོན་གཉིས་འགྲུབ། །
སྒྲུབ་པའི་རྒྱལ་མཚན་ཚུགས་པས་བློ་རེ་བདེ། །བླ་མ་མང་བསྟེན་དབང་
ལུང་རྒྱ་མཚོ་ཐོབ།།ཐོབ་ཟིན་རང་དགར་མ་བསྐྱུར་ཉམས་སུ་བླངས། །
ཉམས་དང་རྟོགས་པའི་ཡོན་ཏན་ཆེར་མེད་ཀྱང་
། ཁས་ལེན་ཆ་ཙམ་
འགྲུབ་པས་བློ་རེ་བདེ། །བསྟན་འགྲོའི་དོན་བྱེད་བློ་ནུས་མེད་ན་ཡང་། །
དྲིན་ཆེན་བླ་མའི་སྐུ་དྲིན་བསབ་པའི་ཕྱིར། །འཆད་ཉན་སྤེལ་གཔསུམ་
སྒོ་གསུམ་ཅི་ཐུབ་བྱས། །བླ་མའི་དགོངས་པ་རྫོགས་པས་བློ་རེ་བདེ། །
ལུས་དང་ལོངས་སྤྱོད་བསྟན་འགྲོའི་དོན་དུ་དམིགས། །ཤི་གསོན་འབྲེལ་
ཐོབ་ཚོགས་བསགས་ཅི་ནུས་འབད། །ཅི་འབྱོར་ཆོག་ཏུ་ཤེས་པའི་
འདུག་ཚུལ་གྱིས། །མི་ཚེ་སྡུག་ཟད་མ་ཤོར་བློ་རེ་བདེ། །ན་ཚོད་ཡོལ་
བས་འགྲོ་དོན་ལྟོས་མེད་ཀྱང་། །ཆོས་ལ་སྙད་བཏགས་ཆོས་བརྒྱད་བྱ་
25



དེབ་བདུན་པ་རྣམ་ཐར་གཅེས་བཏུས།
བྲེལ་སྤངས། །སྒྲུབ་ལ་བརྩོན་པས་ཕྱི་མའི་རང་ཆུས་ཟིན། །ན་རྒས་
འཆི་དུས་མི་འགྱོད་བློ་རེ་བདེ། །ཉམས་ལེན་ལྟ་རྟོག་རང་གི་སེམས་ལ་
བྱས༑ ༑ཆོས་ཀུན་སེམས་སུ་གྲོལ་བའི་དཔའ་གདེངས་ཐོབ། །སེམས་
ཉིད་སྟོང་པ་མཐོང་བའི་བློ་ཐག་ཆོད། །སྟོང་པ་སྒོམ་རྒྱུ་ཟད་པས་བློ་རེ་
བདེ༑ ༑བློ་སེམས་བདེ་བ་བླ་མའི་སྐུ་དྲིན་ཡིན། །བླ་མ་སྐུ་དྲིན་ཅན་ལ་
གསོལ་བ་འདེབས། །ཕ་རྗེས་བུ་ཡིས་ཟིན་པར་མ་བྱུང་བར། །འབྲལ་
མེད་ཐུགས་རྗེས་སྐྱོངས་ཤིག་བླ་མ་རྗེ། །བཀྲ་ཤིས།
''' ༧ དཔཆ
ས'
ནས་
$
་
ཚ
;
ཀ *
** ༧དན དཱནྟིས་པས་
4 4E
སft
; བཟ
མ
4
; s
ངས་
་
ན་
ས
ཞུས་དག་
་



དགེ་ལེགས་འདོད་འཇོའི་དཔེ་ཚོགས།
༄༅། །བློ་སེམས་བདེ་བའི་སྐྱིད་གླུ།
སྐྱབས་ཀུན་འདུས་ཞལ་དྲིན་ཆེན་བླ་མ་ལ། །སངས་རྒྱས་དངོས་སུ་
མཐོང་བའི་མོས་གུས་ཀྱིས། །ཅི་གསུང་བཀའ་སྒྲུབ་ཟབ་མོའི་ལམ་
ལ་འབད། །བློ་སེམས་བདེ་བའི་སྐྱིད་གླུ་འདི་འཐེན་ནོ། །ཆུང་ནས་
དཀོན་མཆོག་གསུམ་ལ་བློ་སྙིང་གཏད། །རྐྱེན་ངན་གྲོགས་སུ་ཁུག་པའི་
རྣལ་འབྱོར་ང་། །བློ་ཐག་གཤའ་མ་དམ་པའི་ཆོས་ལ་བཅད། །རང་
དབང་མི་ལ་མ་ཤོར་བློ་རེ་བད། །འདུ་འཛི་སྤངས་ཏེ་གཅིག་པུར་
དབེན་པར་སྙོགས། །སྒྲུབ་པར་སྙིང་པོ་བགྱིས་པའི་རྣལ་འབྱོར་ང་། །
དམན་ས་བཟུང་སྟེ་དཀོར་ཉུལ་གྲོང་འགྲིམ་སྤངས། །ཚེ་དང་སྒྲུབ་པ་
མཉམ་པས་བློ་རེ་བདེ། །གཞན་ཕན་སེམས་བསྐྱེད་སྦྱོར་བ་ནན་གྱིས་
བཟུང་༑ །ཅི་བྱས་ལྷག་བསམ་ལྷག་པའི་རྣལ་འབྱོར་ང་། །གཉིས་འཛིན་
འཁྲུལ་པའི་བརྫུན་ཕུག་རང་སར་བརྡིབས། །བདག་མེད་གནས་
ལུགས་མཐོང་བས་བློ་རེ་བདེ། །འཁོར་འདས་ཆོས་ཀུན་དབྱིངས་ཀྱི་
རོལ་པར་སྣང་། །གང་སྣང་ལྷ་རུ་ཤར་བའི་རྣལ་འབྱོར་ང་། །རྩ་ཐིག་
རླུང་གསུམ་དྭངས་མའི་དབྱིངས་སུ་ཐིམ། །སྐུ་གསུམ་རང་ངོ་འཕྲོད་
པས་བློ་རེ་བདེ། །སྨིན་གྲོལ་ཆོས་ཀྱི་སྒོ་འཕར་ཡངས་པོར་ཕྱེས། །གཞན་



དེབ་བདུན་པ་རྣམ་ཐར་གཅེས་བཏུས།
དོན་ལྷུན་གྱིས་འགྲུབ་པའི་རྣལ་འབྱོར་ང་། །མ་འབད་པ་ཡང་འཕྲིན་
ལས་རྣམ་བཞི་འགྲུབ། །བསྟན་འགྲོའི་དོན་ཆེན་འགྲུབ་པས་བློ་རེ་
བདེ༑ ༑བློ་སེམས་བདེ་བ་བླ་མའི་སྐུ་དྲིན་ཡིན། །བླ་མ་སྐུ་དྲིན་ཅན་
ལ་གསོལ་བ་འདེབས། །ཕ་རྗེས་བུ་ཡིས་ཟིན་པར་མ་གྱུར་བར། །
འབྲལ་མེད་ཐུགས་རྗེས་སྐྱོངས་ཤིག་བླ་མ་རྗེ། །ཧ་ཧ་མི་ཆོས་བརྫུན་
གྱི་གཡང་ས་རུ། །རང་ཉིད་འཆང་བ་དམ་པས་ཐུགས་ཁྲེལ་རྒྱུ། །ཅ་
ཅོ་མ་མང་སྒོ་གསུམ་ལྷུག་པར་ཞོགས། །མདོ་མེད་ཅི་དགར་གནས་ན་
སྐྱིད་པ་ལགས། །
༄༅། །རང་ལ་གྲོས་གཏམ་བྱེད་པའི་སྐྱོ་གླུ།
དྲིན་ཆེན་བླ་མ་རྣམས་ལ་གསོལ་བ་ཞིག་འདེབས་སོ། །རང་ལ་གྲོས་
གཏམ་བྱེད་པའི་སྐྱོ་གླུ་ཞིག་འཐེན་ནོ། །རྐྱེན་ངན་གྲོགས་སུ་ཁུག་པའི་
གདམས་ངག་ཅིག་བསྟེན་ན། །ཐམས་ཅད་བླ་མ་མ་གཏོགས་གནོད་
བྱེད་རང་མི་འདུག །ཚེ་འདིའི་བྱ་བ་ཐམས་ཅད་དོན་མེད་དུ་མཐོང་ན། །
རང་ཐག་ཆོས་ལ་མི་ཆོད་ཐབས་མེད་ཅིག་ཡིན་འདུག །དུས་གསུམ་
རྒྱལ་བས་བསྔགས་པའི་དབེན་གནས་ཤིག་འགྲིམ་ན། །ཕལ་པས་
རྒྱལ་ས་ཐོབ་པའི་བསོད་ནམས་ལས་ལྷག་གོ །ཚེ་དང་སྒྲུབ་པ་མཉམ་
28



དགེ་ལེགས་འདོད་འཇོའི་དཔེ་ཚོགས།
པའི་དམ་བཅའ་ཞིག་བླངས་ན།།འཇིག་རྟེན་འདི་ན་འགྲན་མེད་དཔའ་
བོ་ནི་ཡིན་འདུག །ཟས་གོས་ཅི་འབྱོར་ཙམ་ལ་ཆོག་ཤེས་ཤིག་ཐུབ་
ན༑ ༑ཕྱུག་པོ་རྣམ་ཐོས་བུ་དང་ཁྱད་པར་རང་མི་འདུག །ཡོན་ཏན་ཇི་
ལྟར་ཆེ་རུང་དམན་ས་ཞིག་བཟུང་ན། །མཁས་བཙན་བཟང་གསུམ་
འཛོམས་པའི་མཚན་ཉིད་དང་ལྡན་ནོ། །འགྲོ་ཀུན་ཕ་མར་ཤེས་པའི་
བློ་གྲོས་དང་ལྡན་ན། །ཅི་བྱས་གཞན་ཕན་མ་གཏོགས་སྒྲུབ་རྒྱུ་ཞིག་
མི་འདུག །ཆོས་སྐུ་རང་སེམས་གཅིག་པུའི་རྣམ་རོལ་དུ་ཤེས་ན། །
ཐོས་བསམ་རྒྱ་ཆེར་མེད་ཀྱང་ལྟ་བ་ནི་ཡིན་འདུག །མ་བཅོས་སེམས་
ཀྱི་ངོ་བོ་འཁོར་ཡུག་ཏུ་སྐྱོང་ན། །དོན་དམ་ཆོས་ཀྱི་མཐར་ཐུག་སྒོམ་པ་
རང་ཡིན་འདུག །ཐམས་ཅད་རྨི་ལམ་བྱ་བ་ལྟ་བུ་རང་སྤྱོད་ན།།མ་འཁྲུལ་
སྤྱོད་པའི་གནས་འགག་དེ་ག་རང་ཡིན་ནོ། །མདོར་ན་དྲན་ཤེས་བསྟེན་
པ་མདོ་སྔགས་ཀྱི་ལམ་ཁྱེར། །དགེ་སྦྱོར་དམ་པ་གསུམ་ལྡན་ཐེག་ཆེན་
གྱི་རྩ་བ། །རང་སེམས་དཔང་པོ་་ཐུབ་པ་ཚུལ་ཁྲིམས་ཀྱི་རྩེ་མོ། །དེ་ལྟར་
ཉམས་སུ་ལེན་ཅིག་རི་ཁྲོད་ཀྱི་བན་རྒན། །བདག་རྒྱུད་བྱིན་གྱིས་རློབས་
པར་བླ་མ་རང་མཁྱེན་ནོ། །ཞེས་པའང་མཉྫ་གྷོ་ཥ་དྷརྨ་སུརྱའི་མིང་
ཅན་གྱིས་དབེན་གནས་བྲག་ར་བདེ་གཤེགས་གླིང་དུ་སྦྱར་བའོ། །



དེབ་བདུན་པ་རྣམ་ཐར་གཅེས་བཏུས།
༄༅། །གྲོས་གཏམ་བྱེད་པའི་སྐྱོ་གླུ།
ཕ་གཅིག་དྲིན་ཆེན་བླ་མ་སྤྱི་བོ་རུ་བཞུགས་ནས། །བུ་གཅིག་སྙིང་གི་
དབུས་སུ་བྱིན་རླབས་ཤིག་སྩོལ་དང་། །སྒྱུ་ལུས་སོས་ཀའི་མེ་ཏོག་
གཅེས་སྤྲས་ཤིག་བྱས་ཀྱང་། །འཆི་བདག་སད་སེར་ཇག་པས་ནམ་
ཁྱེར་ཞིག་མི་འདུག །ཅི་བྱས་ལས་ཀྱི་འབྲས་བུ་རང་ཐོག་ཅིག་སྨིན་
ཚེ། །འཁོར་བའི་སྡུག་བསྔལ་འདི་ལ་སྐྱོ་བ་ཞིག་སྐྱེས་སོ། །འགྲོ་ཀུན་
ཕ་མར་ཤེས་པའི་བསམ་བློ་ཞིག་བཏང་ཚེ། །ཅི་བྱས་གཞན་ཕན་མ་
གཏོགས་སྒྲུབ་རྒྱུ་རང་མི་འདུག །སེམས་ཉིད་རང་དབང་ཐོབ་པའི་
སྒོམ་ཆེན་ཞིག་བགྱིད་ཚེ། །སྤྲོས་བྲལ་ཆོས་སྐུ་མི་མཐོང་ཀ་མེད་ཅིག་
ཡིན་འདུག །མ་ནོར་ཕ་ཆོས་ཟབ་མོའི་ཉམས་ལེན་ལ་བརྩོན་དང་། །
ཅི་སྣང་ལྷ་དང་ཡེ་ཤེས་སུ་ལའང་འཆར་རོ། །ཚེ་གཅིག་དབེན་རིར་
འགྲིམ་པའི་དམ་བཅའ་ཞིག་བླངས་ཚེ། །ན་རྒ་འཆི་བ་འོངས་དུས་
འགྱོད་པ་ཞིག་མི་འདུག །རང་སེམས་ལྐོག་ཏུ་འདུལ་བ་གདམས་ངག་
གི་སྙིང་པོ། །ནམ་ཡང་དཀོན་མཆོག་དྲན་པ་ཉམས་ལེན་གྱི་སྙིང་པོ། །
ཆགས་སྡང་དགྲ་བོ་ཐུལ་བ་གྲུབ་རྟགས་ཀྱི་སྙིང་པོ། །འདི་འདྲའི་སྙིང་
པོ་སྒྲུབས་ཤིག་རི་ཁྲོད་ཀྱི་བན་རྒན། །རང་ལ་གྲོས་གཏམ་བྱེད་པའི་
སྐུ་གླུ་འདི་ཐལ་ལོ། །
30



དགེ་ལེགས་འདོད་འཇོའི་དཔེ་ཚོགས།
:
.：
::
:
་།
པར་ར་བར་
0f
༄༅། །སེམས་ལ་སྐྱོ་ཤས་སྐྱེས་པའི་གླུ་ཆུང་།
དྲན་པས་སྙིང་གི་གདུང་སེལ་དཔལ་ལྡན་གྱི་བླ་མ། །མི་འབྲལ་བློ་
གཏད་བྱེད་པའི་ཉམས་གླུ་ཞིག་འཐེན་ནོ། །སྐྱེས་པའི་ཐ་མར་ངེས་
པར་འཆི་རྒྱུ་ཞིག་ཡིན་ན། །ཚེ་འདིར་འཁོར་བ་སྒྲུབ་པ་དོན་མེད་དུ་
བསམ་ནས། །འཆི་ཡང་འགྱོད་པ་མེད་པའི་ལྷ་ཆོས་ཤིག་སྒྲུབ་ཚེ། །
འཆི་མེད་གཉུག་མའི་བཙན་ས་ད་ལྟ་ནས་ཟིན་ནོ། །བསགས་པའི་
ཐ་མར་ངེས་པར་འཇིག་རྒྱུ་ཞིག་ཡིན་ན། །སེར་སྣས་བསགས་སྲུང་
བྱེད་པ་དོན་མེད་དུ་བསམ་ནས། །འཛད་མེད་ནོར་གྱི་གཙོ་བོ་ཆོག་
ཤེས་ལ་བརྟེན་ཚེ། །འདི་ཕྱིར་སྐྱིད་པའི་ཉི་མ་སྙིང་དཀྱིལ་ནས་ཤར་
རོ༑ ༑བརྩེགས་པའི་ཐ་མར་ངེས་པར་འཇིག་རྒྱུ་ཞིག་ཡིན་ན། །བྱས་
ཚད་དོན་མེད་འགྱུར་བའི་ངང་ཚུལ་ལ་བསམ་ནས། །བྱར་མེད་གནས་
ལུགས་རྟོགས་པའི་རྣལ་འབྱོར་ཞིག་བགྱིད་ཚེ། །སྣང་སྲིད་ཆོས་སྐུར་
གྲོལ་བའི་ལྟད་མོ་ཞིག་འཆར་རོ། །འདུས་པའི་ཐ་མར་ངེས་པར་འབྲལ་
རྒྱུ་ཞིག་ཡིན་ན། །ཕ་མ་གཉེན་བཤེས་དམ་པའི་ཆོས་གེགས་སུ་བསམ་
ནས༑ ༑མདོ་མེད་སྨྱོན་པའི་ཚུལ་དུ་གཅིག་པུ་རུ་འཁྱམས་ཚེ། །འགྲོ་
བ་ལྷ་དང་བཅས་པའི་མཆོད་གནས་སུ་འགྱུར་རོ། །དེ་སྐད་ཆོས་མེད་
སྤྲང་པོ་འཇམ་དབྱངས་ཀྱི་མིང་གིས། །སེམས་ལ་སྐྱོ་ཤས་སྐྱེས་ནས་
སྐྱོ་གླུ་འདི་ཐལ་ལོ། །དགེའོ། །
31



དེབ་བདུན་པ་རྣམ་ཐར་གཅེས་བཏུས།
༄༅། །གྲོས་གཏམ་བྱེད་པའི་མགུར་གླུ།
ཐར་དུས་མེད་པའི་འཁོར་བའི་བཙོན་ར་ནས། །སྐྱབས་མགོན་མཛོད་
ཅིག་དྲིན་ཆེན་བླ་མ་མཁྱེན། །ཅི་མཛད་འགྱུར་བ་མེད་པའི་མོས་གུས་
ཀྱིས༑ ༑ཐུགས་ཡིད་དབྱེར་མེད་འདྲེས་པར་བྱིན་གྱིས་རློབས། །འཇིག་
རྟེན་བྱ་བ་ཆུ་ཡི་གཉེར་མ་འདྲ། །འགྲུབ་པའི་དུས་མེད་བྱས་ཚད་དོན་
མེད་ཟད། །དེ་ལས་རང་ཐག་ཆོད་པའི་ཆོས་པ་བདེ། །ཚེ་འདིར་སྐྱིད་
ལ་ཕྱི་མ་རང་དོན་འགྲུབ། །ཕྱུག་པོས་ནོར་བསགས་ཡི་དྭགས་གཏེར་
སྲུང་འདྲ། །བཟའ་དུས་བཀྲེས་ལ་བརླག་དུས་སྡུག་བསྔལ་བ། །དེ་ལས་
ནོར་མེད་བྱ་བཏང་ཀུན་སྤོངས་བདེ། །ནོར་གཡོག་མི་དགོས་གྲོང་སྡེ་
རང་ཁྱིམ་ཡིན། །གཉེན་བཤེས་སྐྱོང་བ་བཙན་པོའི་འཁོར་གཡོག་འདྲ། །
མི་སྦྱིན་ཐབས་མེད་བྱིན་ན་ངོ་སོ་མེད། །དེ་ལས་ཆགས་ཞེན་སྤངས་པའི་
རྣལ་འབྱོར་བདེ། །སུ་ལ་ངོ་སྲུང་མི་དགོས་རང་དབང་ཆེ། །ཕ་ཡུལ་ཕ་
ཁང་བདུད་ཀྱི་བཙོན་ར་འདྲ། །འདུག་ན་མི་བདེ་འགྲོ་ན་ཞེན་ཆགས་
ལུས༑ ༑དེ་ལས་ངེས་མེད་དབེན་གནས་འགྲིམ་ན་བདེ། །ཆགས་སྡང་
ཡུལ་མེད་རྒྱལ་ཁམས་གཅེས་ཕྲུག་ཡིན། །རང་སྐྱོན་མི་མཐོང་ཆོས་པ་
གླང་སྨྱོན་འདྲ། །རྒྱུ་འབྲས་ཁྱད་བསད་ང་རྒྱལ་རང་རྒྱུད་སྦོས། །དེ་ལས་



དགེ་ལེགས་འདོད་འཇོའི་དཔེ་ཚོགས།
ཉམ་ཆུང་དག་སྣང་ཆེ་ན་བདེ། །ཀུན་གྱི་སློབ་མ་གྱུར་ནས་རྗེས་སུ་
འཛིན་༑ ༑འདི་ནི་རི་ཁྲོད་བན་རྒན་སྐྱོ་གླུ་ལས། །གཞན་གྱིས་གསན་
ན་ཐུགས་ཁྲེལ་འབྱུང་བའི་རྒྱུ། །འོན་ཀྱང་ཐུགས་བབས་བྱུང་ན་སྐྱོན་
ཆེར་མེད། །ཆོས་གྲོགས་གང་གིས་དགྱེས་ཀྱང་ཚོགས་བསགས་ཡིན། །
བྲག་ར་བན་རྒན་གྱི་གྲོས་གཏམ་ཡིན་པ་དགེ། །
༄༅། །བདག་རྒྱུད་ཆོས་ལ་བསྐུལ་བའི་གླུ་དབྱངས།
ཨོ་སྐྱབས་གནས་བསླུ་མེད་བླ་མ་དཀོན་མཆོག་གསུམ། །བདག་རྒྱུད་
ཆོས་ལ་བསྐུལ་བར་བྱིན་གྱིས་རློབས། །གཞོན་དུས་གཞན་དབང་
ཤོར་བས་ཆོས་མ་འགྲུབ། །རྒས་ནས་ལང་ཚོ་ཡོལ་བས་ཆོས་མ་འགྲུབ།།
ཀྱེ་མ་ཀྱི་ཧུད་ད་ནི་ཅི་ཞིག་བྱེད། །འཆི་བདག་གཤིན་རྗེའི་བསུ་མ་སླེབས་
རན་ཅིང་། །སྐྱོང་བའི་གཉེན་འཁོར་ཤུལ་དུ་ལུས་རན་ཅིང་། །བསགས་
པའི་ནོར་རྫས་གཞན་གྱིས་ཁྱེར་རན་ཅིང་། །གཅེས་པའི་ལུས་འདི་དུར་
ཁྲོད་བོར་རན་ཅིང་། །བར་དོའི་འཕྲང་ལ་སྐྱོབས་མ་སུ་ཞིག་ཡོད། །
གཤིན་རྗེའི་ཁྲིམས་ལ་བདེན་གཏམ་ཅི་ཞིག་ཡོད། །བསམ་བློ་ཞིབ་ཏུ་
བཏང་ན་སྙིང་རྩ་འདར། །སྐད་ཅིག་རེ་ཡང་ཆོས་ལ་སྙིང་རུས་གྱིས། །
ཡུད་ཙམ་རེ་ཡང་དོན་མེད་མ་འདུག་པར། །རང་མགོ་ཆོས་ཤིག་རྩོམས་



དེབ་བདུན་པ་རྣམ་ཐར་གཅེས་བཏུས།
དང་བསམ་ཤེས་ཚོ།།ད་རེས་གཏམ་འདི་དྲན་ཅིག་བསམ་ཤེས་ཚོ། །
ཕྱི་མ་མི་ལུས་ཐོབ་པ་ཉིན་སྐར་ཙམ། །ཐོབ་ཀྱང་ཆོས་ཀྱི་མཐུན་རྐྱེན་
ཚང་དཀའ་བས། །འཆི་དུས་འགྱོད་པ་བསམ་བློའི་ཐ་མ་ཡིན། །འགྱོད་
ཀྱང་བྱ་ཐབས་མེད་དོ་བསམ་ཤེས་ཚོ། །རང་ཐག་བཅད་ན་ཆོས་ལས་
བྱ་ཐབས་མེད། །རང་ཐག་མ་བཅད་འཁོར་བ་སྤངས་ཐབས་མེད། །
ནམ་འཆི་ཆ་མེད་ཆོས་པའི་ཉམས་ལེན་ཡིན། །བསམ་བློ་དེ་ལས་མང་
ན་ཆོས་མི་འགྲུབ། །ང་བྲག་ར་རྒད་པོས་རི་མགོ་ནས། འདི་ནི་རྨ་རོང་
བླ་མ་ཞིག་གི་ཐུགས་ཐོག་ཏུ་བཞུགས་པ་ཡི་གེར་བཀོད་པའོ་ཞེས་དགེ་
མིང་པས།
༄༅། །ཆོས་གྲོགས་ཚོ་ལ་བསྐུལ་བའི་སྙིང་གཏམ།
དྲིན་ཆེན་བླ་མ་སྤྱི་བོའི་རྒྱན་དུ་བཞུགས། །ཡིད་གཅུགས་ཆོས་གྲོགས་
རྣམས་ལ་སྙིང་གཏམ་ཞུ། །ངེས་འབྱུང་སྐྱེས་ན་ཆོས་ལས་བྱ་རྒྱུ་མེད།།
ངེས་འབྱུང་མེད་ན་འཁོར་བ་རང་གྲུབ་ཡིན། །བྱས་ཚད་སྙིང་པོ་མེད་
པའི་ཚུལ་བསམ་ནས། །རང་མགོ་ཆོས་ཀྱིས་བཏོན་དང་བསམ་ཤེས་
ཚོ༑ ༑དག་སྣང་ཡོད་ན་ཐམས་ཅད་ལྷ་དང་འདྲ། །དག་སྣང་མེད་ན་
སངས་རྒྱས་འདྲེ་རུ་མཐོང་། །རང་སྐྱོན་རང་གིས་རིག་ནས་དམན་ས་
34



དགེ་ལེགས་འདོད་འཇོའི་དཔེ་ཚོགས།
ཟུངས༑ ༑རེ་ས་དཀོན་མཆོག་བགྱིད་དོ་བསམ་ཤེས་ཚོ། །བསམ་པ་
བཟང་ན་ཅི་བྱས་ཆོས་སུ་འགྲོ། །བསམ་པ་ངན་ན་ཆོས་ཀྱང་སྡིག་ཏུ་
འགྱུར༑ ༑སེམས་ཅན་ཕ་མར་ཤེས་པའི་བློ་སྦྱངས་ནས། །ཀུན་ལ་ཕན་
སེམས་བསྐྱེད་དང་བསམ་ཤེས་ཚོ། །ལྷ་གཅིག་འགྲུབ་ན་ལྷ་བརྒྱ་ཞོར་
ལ་འགྲུབ། །ལྷ་གཅིག་མ་འགྲུབ་ལྷ་གཞན་འགྲུབ་ཐབས་མེད། །
གཅིག་སྤངས་གཅིག་སྒྲུབ་ཆོས་སྤངས་ལས་ཡིན་པས། །བློ་གཏད་
གཅིག་ལ་ཚོལ་དང་བསམ་ཤེས་ཚོ། །རང་སེམས་མཐོང་ན་སེམས་
འདི་སངས་རྒྱས་ཡིན། །རང་སེམས་མ་མཐོང་སངས་རྒྱས་བཙལ་ཀྱང་
མེད༑ ༑ཉམས་ལེན་གང་ལས་སྙིང་པོ་སེམས་འདི་གཙོ། །ཆོས་ཀུན་
རྩ་བ་ཡིན་ནོ་བསམ་ཤེས་ཚོ། །རང་ཐག་ཆོད་ན་རང་ལས་བདག་པོ་
མེད༑ ༑རང་ཐག་མ་ཆོད་སུས་ཀྱང་ཆོས་གེགས་བྱེད། །སྣང་བ་གང་
བལྟས་འཆི་ནུས་ཐོག་ཁེལ་ཞིག །མ་བྱས་འགྲུབ་ཐབས་མེད་དོ་བསམ་
ཤེས་ཚོ། །སྐྱབས་གནས་བརྒྱ་ལས་ཚད་ལྡན་བླ་མ་གཙོ། །བཟླས་
བསྒོམ་བརྒྱ་ལས་དམ་པ་གསུམ་པོ་གཙོ། །ཀུན་སྤྱོད་བརྒྱ་ལས་དྲན་
ཤེས་བསྟེན་པ་གཙོ། །གཙོ་ཆེན་ཉམས་སུ་ལོངས་ཤིག་བསམ་ཤེས་
ཚོ་༑ ༑བན་རྒན་ནེ་ཙོ་ངེད་གཉིས་བློ་མཐུན་གྱིས། །ཆབ་ཆོལ་ཁ་ནས་
འཐེན་ན་སྙིང་པོ་མེད། །དགེའོ། །
35་



དེབ་བདུན་པ་རྣམ་ཐར་གཅེས་བཏུས།
༄༅། །བླ་མ་མཁྱེན་བསྐུལ་གྱི་འབོད་དབྱངས།
སྐྱབས་གནས་བླ་མ་རྣམས་ནི་ཞིང་གཞན་གཤེགས། །སྐྱབས་མེད་
བདག་ནི་ལོང་བ་ཐང་དཀྱིལ་འཁྱམས། །སྐྱབས་གཅིག་དྲན་ཀྱང་
མཇལ་བའི་སྐལ་བས་དབེན། །སྐྱབས་ཡུལ་དབྱིངས་ནས་བཞེངས་
ཤིག་བླ་མ་མཁྱེན། །དོན་མེད་ཚེ་འདིའི་བྱ་བས་རྣམ་པར་དབེན། །
དོན་ཆེན་ལྷ་ཆོས་སྒྲུབ་པའི་སྐལ་བ་ཟད། །དོན་ཆུང་ཟས་ནོར་ཚོལ་
བའི་རྨོངས་པ་བདག །དོན་དམ་ཆོས་ལ་བསྐུལ་བ་བླ་མ་མཁྱེན། །
རྣམ་པ་ཀུན་ཏུ་འཁོར་བའི་འདམ་ལ་ཆགས། །རྣམ་གྲོལ་རྟེན་བཟང་
མི་ལུས་སྟོང་ལོག་བྱེད། །རྣམ་མང་སྡུག་བསྔལ་དྲག་པོས་གཟིར་བ་
བདག །རྣམ་མཁྱེན་ལམ་ལ་འགོད་མཛད་བླ་མ་མཁྱེན། །རྨོངས་པའི་
དབང་གིས་ཆགས་སྡང་རྒྱུད་དཀྲུགས་ཏེ། །རྨོངས་མེད་རྒྱལ་བའི་ལམ་
བཟང་མ་རྙེད་པར། །རྨོངས་ཆེན་བདག་འཛིན་དམ་པོས་བཅིང་པ་
བདག ༈རྨོངས་པའི་མུན་པ་སེལ་བ་བླ་མ་མཁྱེན། །དུས་ཀུན་རྣམ་པར་
གཡེང་བས་འཁྲུལ་སྣང་འཁྱམས། །དུས་གསུམ་རྟོག་པས་མ་སྒྲིབ་
ཆོས་ཀྱི་དབྱིངས། །དུས་ལས་འདས་ཕྱིར་རང་སེམས་ངོ་མ་ཤེས། །
དུས་མཐར་འཁོར་བར་མ་ལྟུང་བླམ་མཁྱེན། །ཟག་བཅས་ཕུང་པོ་ཐ་
36



དགེ་ལེགས་འདོད་འཇོའི་དཔེ་ཚོགས།
མ་མལ་དུ་བཞག །བཟའ་ཚང་ཉེ་འབྲེལ་མཆིལ་མས་སྐྱེལ་མ་བྱེད། །
བཟའ་བཏུང་སྤངས་ཏེ་ཕྱི་མའི་ལམ་ལ་ཞུགས། །ཟག་མེད་དབྱིངས་
སུ་དྲོངས་ཤིག་བླ་མ་མཁྱེན། །བླ་མ་མཆོད་པས་ཚོགས་གཉིས་རླབས་
ཆེན་རྫོགས། །བླ་མ་དྲན་པས་མཆོག་ཐུན་དངོས་གྲུབ་ཐོབ། །བླ་མའི་
ལམ་གྱིས་ས་ལམ་སྐད་ཅིག་བགྲོད། །བླ་མའི་གོ་འཕང་མྱུར་དུ་ཐོབ་
པར་ཤོག །བཀྲ་ཤིས།
༄༅། །བླ་མ་དཀོན་མཆོག་མཁྱེན་པར་བསྐུལ་བའི་གླུ་དབྱངས།
བླ་མ་མཁྱེན་ནོ་དཀོན་མཆོག་གསུམ་པོ་མཁྱེན། །ད་རེས་ཡར་འགྲོ་
མར་འགྲོའི་ས་མཚམས་ལ། །སྡིག་པའི་བྲན་གཡོག་རྒྱུག་པ་ཨི་ཕོད་
ཀོ ༑ཚེ་འདིར་འདོད་སྲེད་དུག་ཆུས་མ་མྱོས་པར། །བློ་ཁ་ཆོས་ལ་
བསྒྱུར་བར་དཀོན་མཆོག་མཁྱེན། །འཆི་བ་ཞེས་བྱ་མཐོང་ན་སྐྱག་པ་
དེ༑ ༑དེ་རིང་མ་འོངས་སོས་དལ་ཨི་ཕོད་ཀོ །དེ་སྔོན་ཤོམ་རའི་ཆོས་
ཀྱིས་མི་ཚེ་ཟད། །ད་ནི་འཆི་ཆོས་དྲན་པ་དཀོན་མཆོག་མཁྱེན། །
འཁོར་བའི་གནས་ནི་མེ་ཡི་འོབ་དངོས་ལ། །ཆགས་ཞེན་དྲག་པོས་
ལྕེབ་པ་ཨི་ཕོད་ཀོ། །ལས་ངན་འཁོར་བའི་འདམ་དུ་མི་ལྟུང་བར། །
ཐར་པའི་བཙན་ས་ཟིན་པ་དཀོན་མཆོག་མཁྱེན། །དགེ་སྡིག་རྒྱུ་འབྲས་
37



དེབ་བདུན་པ་རྣམ་ཐར་གཅེས་བཏུས།
རང་ལ་སྨིན་ངེས་ལ། །ཆགས་སྡང་རྨོངས་པས་ཁྱད་གསོད་ཨེ་ཡོད་
ཀོ ༑མནར་མེད་དམྱལ་བའི་བུད་ཤིང་མི་རེག་པ། །རྒྱུ་འབྲས་ཡིད་
ཆེས་རྙེད་པ་དཀོན་མཆོག་མཁྱེན། །བླ་མའི་གདམས་ངག་ཤི་སོས་
སྨན་དང་འདྲ། །ལེ་ལོས་ཐང་དུ་བསྒྱུར་བ་ཨེ་ཡོད་ཀོ །ཐང་ཅིག་བཀའ་
དང་འགལ་བར་མི་བྱེད་པ། །ཤི་མཐར་རྡོ་རུས་གཏུགས་པ་དཀོན་
མཆོག་མཁྱེན། །དབེན་པའི་ནགས་ཁྲོད་ལྷ་ཡི་ཞིང་ཁམས་ནས། །
གྲོགས་ངན་སྲིན་པོའི་གཡོག་འཁྱམ་ཨེ་ཡོད་ཀོ །གྲུབ་ཐོབ་བྱ་ཁྱུ་
འཕྱུར་བའི་གདན་ས་ལ། །སྤྲང་པོ་འཆི་བའི་སྨོན་ལམ་དཀོན་མཆོག་
མཁྱེན་༑ ༑སརྦ་མངྒ་ལམ།
༄༅། །ཆོས་ཀྱི་སྡོམ་བཞི་སྟོན་པའི་མགུར་དབྱངས།
སྐྱབས་ཀུན་འདུས་ཞལ་དྲིན་ཆེན་བླ་མ་རྣམས་མཁྱེན་ནོ། །བློ་སྣ་ཆོས་
ལ་བསྒྱུར་བ་བྱིན་གྱིས་རང་རློབས་ཤིག །འདུས་བྱས་ཐམས་ཅད་
མི་རྟག་ངང་ཚུལ་ལ་བསམ་ན། །ཚེ་འདིའི་བྱ་བ་གང་ལའང་སྙིང་པོ་
རང་མི་འདུག །ཕྱི་མའི་རང་ཆུས་ཟིན་པའི་ཉམས་ལེན་ལ་འབུང་ན།།
དལ་རྟེན་དོན་ཡོད་བྱེད་པའི་སྐྱིད་པོ་རང་འདུག་གོ། །ཟག་བཅས་
བདེ་བ་ལྟར་སྣང་མཐོ་རིས་ཀྱི་དཔལ་ཡོན། །མཐའ་མར་སྡུག་བསྔལ་
38



དགེ་ལེགས་འདོད་འཇོའི་དཔེ་ཚོགས།
གསུམ་གྱི་འབྱུང་ཁུངས་སུ་མཐོང་ནས། །གང་ལ་ཞེན་ཆགས་མེད་
པའི་ངེས་འབྱུང་གི་བསམ་པས། །ཐར་ལམ་འཆི་མེད་གྲོང་ལ་ཡིད་
སྨོན་རང་འཆོར་སོང་། །ཆོས་རྣམས་ཕར་བཏགས་ཤེས་པའི་བློ་ངོ་རུ་
གྲུབ་ཀྱང་། །ཤེས་རབ་རིག་པས་བཙལ་ན་འགའ་ཙམ་ཡང་མི་རྙེད། །
ཆོས་རྣམས་ཐམས་ཅད་སྟོང་ཞིང་བདག་མེད་པའི་ངང་ནས། །མ་
བཅོས་སྒོམ་པ་རང་བྱུང་རྩོལ་མེད་དུ་སྐྱོང་འགྲོ། །འོད་གསལ་འདུས་
མ་བྱས་འདི་འགྲོ་སེམས་ཀྱི་རང་བཞིན། །རྟོག་མེད་ཆོས་སྐུའི་རང་
ཞལ་རྗེན་པ་རུ་མཐོང་ན། །མྱང་འདས་ཞི་བ་ཆེན་པོའི་རང་མལ་དུ་
ཆུད་དེ། །འགྲོ་ལ་དམིགས་མེད་སྙིང་རྗེས་གཞན་དོན་ལ་ཆས་འགྲོ།།
ཆོས་ཀྱི་སྡོམ་བཞི་རྟོགས་པའི་རྔ་ཆེན་གྱི་རང་སྒྲ། །སྐལ་ལྡན་རྣ་བའི་
བཅུད་དུ་སོན་པ་རང་གྱུར་ཅིག །ཅེས་གླུ་ཆུང་འདིའང་བྲག་ར་བན་རྒན་
གྱིས་བླངས་སོ། །བཀྲ་ཤིས།



དེབ་བདུན་པ་རྣམ་ཐར་གཅེས་བཏུས།
༄༅། །ཞེན་པ་བཞི་དང་བྲལ་བ་བྱིན་གྱིས་རློབས་
པར་བསྐུལ་བའི་གླུ་ཆུང་།
སྐྱབས་གཅིག་བླ་མ་རྣམས་ལ་གུས་ཕྱག་རང་འཚལ་ལོ། །ཞེན་པ་བཞི་
དང་བྲལ་བར་བྱིན་གྱིས་རང་རློབས་ཤིག །མཁས་བཙུན་བཟང་གསུམ་
འཛོམས་པའི་ཆོས་མཛད་ཅིག་ཡིན་ཀྱང་། །ཞེན་དང་ཕོ་རུས་མིག་
སྔར་མཛེས་ཆོས་སུ་བོར་ན། །ཕྱི་མའི་རང་དོན་བསྒྲུབ་ལ་ཅུང་ཟད་
ཀྱང་མི་ཕན། །དོན་མེད་ངལ་བའི་ཆོས་ལ་སྐྱོ་བ་ཞིག་སྐྱེས་སོ། །ཚེ་
རབས་ཐོག་མེད་དུས་ནས་ལུས་ངན་ཞིག་བླངས་ཀྱང་། །ཐར་པའི་ལམ་
སྣ་མ་ཟིན་རིགས་དྲུག་གི་གནས་ལ། །ཚོང་པ་བྱེས་བགྲོད་བཞིན་དུ་
ཡང་ཡང་དུ་འཁྱམས་ཏེ། །སྡུག་བསྔལ་གྲངས་མེད་མྱོང་ལ་སྐྱོ་བ་ཞིག་
སྐྱེས་སོ། །རང་མདོ་ཁོ་ནར་ཞེན་པའི་ལྕགས་སྒྲོག་གིས་བཅིང་ནས། །
ཆགས་སྡང་དགྲ་བོ་ཉིད་ལ་བློ་གཏད་ཅིག་བྱས་པས། །དམྱལ་བའི་
བུད་ཤིང་ཉིད་དུ་ཡང་ཡང་དུ་བསྲེགས་ཏེ། །བྱང་ཆུབ་མིང་ཙམ་མ་
ཐོབ་སྐྱོ་བ་ཞིག་སྐྱེས་སོ། །འཁོར་འདས་ཆོས་ཀུན་རང་སེམས་འཁྲུལ་
སྣང་གི་རང་གཟུགས། །གྲིབ་མར་འདྲེ་མཐོང་བཞིན་དུ་གཉིས་འཛིན་
གྱི་རྟོག་པས། །ཆོས་སྐུའི་རང་རྩལ་ཤར་བའི་ལྟ་བ་དང་མི་ལྡན། །



དགེ་ལེགས་འདོད་འཇོའི་དཔེ་ཚོགས།
རང་སེམས་ཐ་མལ་ལུས་ལ་སྐྱོ་བ་ཞིག་སྐྱེས་སོ། །དེ་ལྟར་ཞེན་པ་བཞི་
བྲལ་ཉམས་ལེན་གྱི་གནད་འགག །ཚུལ་བཞིན་སྒྲུབ་པའི་སྐལ་ལྡན་
གྲོལ་བ་རང་གྱུར་ཅིག །བྲག་ར་བན་རྒན་གྱི་གླུ་ཆུང་ངོ་། །དགེའོ། །
༄༅། །བློ་བདེ་འབྱུང་བའི་མགུར་གླུ།
སྐྱབས་གནས་བླ་མ་དཀོན་མཆོག་སྙིང་དབུས་ནས་དྲན་ཏེ། །ཉམས་
ལེན་གནད་འགག་ཐམས་ཅད་གསོལ་འདེབས་ལ་འབུང་ཚེ། །འདི་
ཕྱི་སྐྱིད་པའི་ཉི་མ་སྙིང་དབུས་སུ་ཤར་ནས། །བློ་ཐག་ཆོས་སྐུར་ཆོད་
པའི་བློ་བདེ་ཞིག་འབྱུང་ངོ༌། །རྙེད་དཀའི་མི་ལུས་རིན་ཆེན་སྟོང་ལོག་
ནི་མ་བྱས། །འཆི་བ་རང་ཐོག་བསམ་པའི་རྒྱངས་སོ་ཞིག་ཚུགས་ཚེ།།
འཁོར་བའི་བྱ་བཞག་གང་གིས་ཕན་པ་ནི་མེད་སྙམ། །དགེ་སྡིག་རྒྱུ་
འབྲས་ཞིབ་པའི་བློ་བདེ་ཞིག་འབྱུང་ངོ་། །འགྲོ་ཀུན་ཕ་མར་ཤེས་པས་
དྲིན་ལན་ཞིག་འཇལ་འདོད། །བྱམས་དང་སྙིང་རྗེ་བྱང་ཆུབ་སེམས་
གཉིས་ལ་སྦྱོང་ཚེ། །དོན་མེད་ཆགས་སྡང་རྣམ་རྟོག་རང་སར་རང་ཞི་
ནས༑ ༑རང་སེམས་རང་མལ་ཆུད་པའི་བློ་བདེ་ཞིག་འབྱུང་ངོ༌། །
གདོད་ནས་རང་བཞིན་དག་པ་ཆོས་སྐུ་ཡི་རང་ཞལ། །མ་བཅོས་རང་
སོར་བཞག་པའི་ཉམས་ལེན་ལ་འབུང་ཚེ། །བློ་འདས་འོད་གསལ་ངང་
41



དེབ་བདུན་པ་རྣམ་ཐར་གཅེས་བཏུས།
ལ་ཉིན་མཚན་དུ་འདས་པས། །ཐམས་ཅད་ཆོས་སྐུར་གྲོལ་བས་བློ་
བདེ་ཞིག་འབྱུང་ངོ༌། །བླ་མ་བསྟེན་ཀྱང་མོས་གུས་ལྟེམ་རྐྱངས་ནི་མ་
བྱས༑ ༑བྱིན་རླབས་དབང་བཞི་ཐོབ་ཀྱང་དམ་ཚིག་ནི་མ་ཉམས། །
བསྐྱེད་རྫོགས་ལམ་ལ་འབད་ཀྱང་ལྟ་བ་ཡིས་རྒྱས་བཏབ། །སྐུ་བཞི་
རང་ཆས་འགྲིགས་པས་བློ་བདེ་ཞིག་འབྱུང་ངོ༌། །བློ་སེམས་བདེ་བ་
བླ་མའི་སྐུ་དྲིན་དུ་ཤེས་ནས། །བླ་མ་སྐུ་དྲིན་ཅན་ལ་གསོལ་བ་རང་
འདེབས་སོ། །སརྦ་མངྒ་ལམ།



དགེ་ལེགས་འདོད་འཇོའི་དཔེ་ཚོགས།
་
་
པ་
*
༄༅། །འཁོར་བའི་མཚན་ཉིད་དྲན་པའི་གླུ་ཆུང་།
སྐྱེས་ཚད་ཐམས་ཅད་འཆི་ན། །
ཚེ་འདིའི་འདོད་པས་གང་བྱེད། །
སྙིང་ནས་ཆོས་ཤིག་སྒྲུབས་དང་། །
སྐྱིད་པོ་ཞོར་ལ་འབྱུང་འགྲོ། །
བསགས་པའི་ནོར་དང་རྒྱན་གོས། །
དགྲ་བོའི་རྒྱགས་ཕྱེ་ཡིན་ན། །
དོན་མེད་སེར་སྣ་བྱེད་མཁན། །
སྣང་བ་འཁྲུལ་པ་མིན་ནམ། །
དགའ་བའི་ཕ་མ་སྤུན་གྲོགས། །
མཐའ་ལ་འབྲལ་རྒྱུ་ཡིན་ན། །
བདག་ལ་བློ་གཏད་བྱེད་ས། །
དམ་པའི་ཆོས་ལས་མི་འདུག །
བརྩེགས་པའི་ཁང་ཆུང་ནང་དུ། །
གཏན་དུ་སྡོད་རྒྱུ་མེད་ན། །
ངེས་མེད་རྒྱལ་ཁམས་འགྲིམ་འགྲོ། །
དགེའོ། །
43



དེབ་བདུན་པ་རྣམ་ཐར་གཅེས་བཏུས།
༄༅། །ཀུན་སྤྱོད་ལ་བླང་དོར་དགོས་ཚུལ་གདམས་པ།
དཀོན་མཆོག་བློ་གཏད་གྱིས་དང་། །རང་བློ་ཆོས་སུ་འགྲོ་ཡོང་། །རྒྱུན་
དུ་སེམས་ལ་བརྟགས་ན། །གཉེན་པོ་གཏོང་ལུགས་ཤེས་ཡོང་། །
འབྱོར་ཀྱང་བསགས་སྲུང་མ་ཆེ། །མཐའ་མར་རང་སྲོག་གཅོད་ཡོང་།།
རྒུད་ཀྱང་འཕོང་སེམས་མ་སྐྱེད། །ཆོས་པ་མུ་གེས་མི་ཤི། །སྐྱིད་པོ་ཡིད་
སྨོན་མ་ཆེ། །ཉོན་མོངས་དུག་ལྔ་འབར་ཡོང་། །སྡུག་བསྔལ་ཡིད་ཆད་
མ་སྐྱེད། །ངེས་འབྱུང་ཆོས་ལ་བསྐུལ་ཡོང་། །བསྟོད་ན་ང་རྒྱལ་མ་སྐྱེད། །
བྱ་བྱེད་ཆོས་དང་འགལ་ཡོང་། །སྨད་ན་ཁོང་ཁྲོ་མ་བྱེད། །རང་སྐྱོན་
རང་གིས་མཐོང་ཡོང་། །གཉེན་ལ་ཆགས་ཞེན་མ་ཆེ། །ཐར་པའི་སྲོག་
རྩ་གཅོད་ཡོང་། །དགྲ་ལ་འཁོན་འགྲས་མ་འཛིན། །རྐྱེན་ངན་གྲོགས་
སུ་ཁུག་ཡོང་། །མཐོན་པོས་རང་ཆེ་མ་ཟིན། །རང་དོན་རླུང་ལ་བསྐུར་
ཡོང་༑ ༑རྟག་ཏུ་དམན་ས་འཛིན་དང་། །གུས་ཡང་ལྷ་ཆོས་འཕེལ་
ཡོང་༑ ༑སྦྱིན་ཀྱང་ངོ་དགའ་མ་ཆེ། །ལན་ཆགས་རྔ་མ་འཁྲི་ཡོང་། །
འཕྲོག་ཀྱང་སེར་སྣ་མ་བྱེད། །ཚེ་འདིར་བློ་སྣ་བཏང་འགྲོ། །ཚེ་འདི་
བློ་ཡིས་ཐོངས་དང༌། །ལྷ་ཆོས་ལག་ཏུ་ལྷུང་ཡོང་། །ཆོས་བརྒྱད་རླུང་
ལ་བསྐུར་དང་། །གཏན་གྱི་བཙན་ས་ཟིན་ཡོང་། །ཚེ་དང་སྒྲུབ་པ་
མཉམ་དང་། །འཆི་དུས་བློ་བདེ་འབྱུང་གི། །དགེ་རྩ་བྱང་ཆུབ་བསྔོས་
དང་༑ ༑ཕྱི་མ་སངས་རྒྱས་ཐོབ་འགྲོ། །དགེའོ། །
44



དགེ་ལེགས་འདོད་འཇོའི་དཔེ་ཚོགས།
༄༅། །བློ་ལྡོག་རྣམ་བཞི་ཉམས་སུ་ལོན་པར་
བྱིན་གྱིས་བརླབས་པའི་སྨོན་ལམ་།
དལ་འབྱོར་མི་ལུས་ལན་གཅིག་ཐོབ་པ་འདི། །དབུལ་པོའི་ལག་ཏུ་
ནོར་བུ་རྙེད་པ་འདྲ། །ལས་ངན་དབང་གིས་སྟོང་ལོག་མི་བྱེད་པར། །
དལ་འབྱོར་སྙིང་པོ་ལོན་པར་བྱིན་གྱིས་རློབས། །མི་ཡི་ཚེ་ནི་ཉི་རྒས་
གྲིབ་སོ་བཞིན། །ཉིན་རེ་བཞིན་དུ་འཆི་ལ་ཇེ་ཉེར་འགྲོ། །འཆི་དུས་
ཕན་པ་དམ་པའི་ཆོས་ཡིན་པས། །འཆི་ཆོས་སྙིང་ནས་སྒྲུབ་པར་བྱིན་
གྱིས་རློབས། །ཚེ་འདིར་མི་དགེའི་ལས་ལ་མི་འཛེམས་པར། །ཕྱི་མ་
རང་ཉིད་ངན་སོང་ཁྲིད་པའི་རྒྱུ། །ད་ལྟ་དགེ་སྡིག་གདམས་ག་ཡོད་
པའི་དུས། །རང་དོན་དགེ་ལ་བརྩོན་པར་བྱིན་གྱིས་རློབས། །ཁམས་
གསུམ་འཁོར་བ་སྡུག་བསྔལ་བཙོན་ར་ནས། །ཐར་པའི་དུས་ཤིག་
ནམ་ཡང་མི་འབྱུང་ན། །ད་རེས་ཉེས་ཆེན་བཙོན་ནས་ཐར་བ་བཞིན། །
འཁོར་བར་ཐར་འདོད་སྐྱེ་བར་བྱིན་གྱིས་རློབས། །དད་པ་ཆེན་པོས་
བླ་མ་མཉེས་པ་དང་། །སྙིང་རྗེ་ཆེན་པོས་གཞན་ལ་ཕན་སེམས་དང་། །
ཤེས་རབ་ཆེན་པོས་རང་སེམས་དོན་རྟོགས་ནས། །བྱང་ཆུབ་ཆེན་པོ་
ཚེ་འདིར་ཐོབ་པར་ཤོག །ཨོ་བཀྲ་ཤིས་དགེའོ། །བྲག་ར་རྒན་བུས་
བྲིས་པ་དགེ།
45



དེབ་བདུན་པ་རྣམ་ཐར་གཅེས་བཏུས།
༄༅། །ཐེག་པ་ཐུན་མོང་དང་ཐུན་མིན་གྱི་ཉམས་ལེན་
རྒྱུད་ལ་འབྱོངས་པའི་གླུ་དབྱངས།
དང་པོ་ཚེ་འདི་བློས་བཏང་ལྷ་ཆོས་ལ་འབུང་ན། །འདི་ཕྱིའི་བློ་གཏད་
དཀོན་མཆོག་གསུམ་པོ་ལ་བཅོལ་ལོ། །ཤིན་ཏུ་གུས་པས་བསྟེན་ཅིང་
བསླབ་བྱ་ལ་འབད་དང་། །ཐེག་པ་ཐུན་མོང་ཉམས་ལེན་རང་རྐང་ཞིག་
ཚུག་གོ། །དལ་འབྱོར་མི་ལུས་རིན་ཆེན་རྙེད་དཀའ་འདི་དྲན་དང་། །
མི་ལུས་སྟོང་ཟད་མི་ཤོར་དོན་ཆེན་ཞིག་འགྲུབ་བོ། །ནམ་འཆི་ཆ་མེད་
དྲན་པས་བློ་སྣ་ཞིག་བསྲུངས་དང་། །ལྷ་ཆོས་གཤའ་མ་སྒྲུབ་པའི་དམ་
བཅའ་ཞིག་དྲན་ནོ། །རྒྱུ་འབྲས་སྤངས་བླང་ཟབ་མོའི་ཉམས་ལེན་ལ་
འཁེལ་དང་། །ངན་སོང་སྐྱེ་སྒོ་ཁེག་པའི་གདེངས་ཚད་ཅིག་བརྙེས་
སོ༑ ༑འཁོར་བ་ཐམས་ཅད་སྡུག་བསྔལ་མེ་འོབ་ཏུ་མཐོང་ན། །བདེ་
ཆེན་ཐར་པར་བགྲོད་ལ་དཀའ་བ་རང་མི་འདུག །འགྲོ་ཀུན་ཕ་མར་
ཤེས་པའི་བློ་སྦྱོང་ལ་འབད་དང་། །བྱམས་དང་སྙིང་རྗེ་བྱང་སེམས་
བཅོས་མིན་དུ་སྐྱེ་འོ། །སྤྱོད་པ་ཕ་རོལ་ཕྱིན་དྲུག་བསླབ་བྱ་ལ་ཞུགས་
དང་༑ ༑ལུང་རྟོགས་ཡོན་ཏན་ཐམས་ཅད་རང་རྒྱུད་ལ་འབྱོར་རོ། །
ཞི་གནས་རྒྱ་མཚོ་ལྟ་བུའི་གནས་ཆ་ཞིག་བཙལ་དང་། །ལྷག་མཐོང་
46



དགེ་ལེགས་འདོད་འཇོའི་དཔེ་ཚོགས།
ནམ་མཁའ་ལྟ་བུའི་རྟོགས་པ་ཞིག་འཆར་རོ། །སྐྱབས་གཅིག་དྲིན་ཆེན་
བླ་མ་སྤྱི་བོ་རུ་བསྟེན་དང་། །དབང་དང་བྱིན་རླབས་ཟབ་མོས་རང་
རྒྱུད་ནི་སྨིན་འོང་། །རྩ་བ་དམ་ཚིག་སྲུང་སྡོམ་རང་སྲོག་བཞིན་གཅེས་
དང་༑ ༑བསྐྱེད་རྫོགས་ཉམས་ལེན་ཐམས་ཅད་རང་ཤུགས་ལ་འགྲུབ་
བོ༑ ༑རང་སེམས་རྨོངས་དང་མ་རྨོངས་འཁོར་འདས་གཉིས་ཤར་
ཀྱང་༑ ༑ངོ་བོ་དབྱེར་མེད་ཤེས་པ་ལྟ་བ་ཡི་རྒྱལ་པོ། །མ་བཅོས་རང་
བྱུང་ཤེས་པ་རང་བབས་སུ་སྐྱོངས་དང་། །གསལ་སྟོང་ཟུང་འཇུག་རང་
ངོ་ཤེས་པ་ཞིག་འབྱུང་ངོ༌། །བསྐྱེད་རིམ་ཡེ་ཤེས་སྒྱུ་མའི་ལྷ་སྐུ་རང་
གསལ་ནས། །རྫོགས་རིམ་བདེ་ཆེན་དགའ་བཞིའི་རོལ་པ་ཡིས་བརྒྱན་
མཛོད་༑ ༑མདོར་ན་དབང་བཞིའི་ཉམས་ལེན་དྲུག་རིམ་དུ་རྫོགས་
ནས༑ ༑འབྲས་བུ་སྐུ་བཞི་འགྲུབ་པའི་སྨོན་ལམ་ཞིག་ཞུ་འོ། །
ཨ་ར
་
ས
47



དེབ་བདུན་པ་རྣམ་ཐར་གཅེས་བཏུས།
༄༅། །ཆོས་དང་བསམ་པ་རྒྱབ་འགལ་དུ་སོང་བས་
སྐྱོ་སྟེ་བླ་མ་མཁྱེན་པར་བསྐུལ་བ།
སྐྱབས་གཅིག་དྲིན་ཆེན་བླ་མའི་ཐུགས་རྗེས་རང་གཟིགས་ཤིག །བུ་
གཅིག་ཐར་པའི་ལམ་ལ་འདྲེན་པ་རང་མཛོད་ཅིག །ཆོས་དང་བླ་མ་
གཉིས་ཀྱི་ཟབ་གནད་ལ་བསམ་ན། །བདེ་ཆེན་མཁའ་སྤྱོད་བགྲོད་ལ་
དཀའ་ལས་རང་མི་འདུག །ཅིས་ཀྱང་ཉམས་སུ་མི་ལོན་འཕོང་ལུགས་
ལ་བསམ་ན། །མི་ལུས་སྟོང་ལོག་ཡིན་སྙམ་སྐྱོ་བ་ཞིག་སྐྱེས་སོ། །ཤེས་
ཤེས་ཐོབ་ཐོབ་མང་པོའི་རྣམ་གྲངས་ལ་བསམ་ན། །ཚེ་འདིར་སྐལ་བ་
བཟང་སྙམ་སྤྲོ་མོ་ཞིག་འདུག་སྟེ། །རང་རྒྱུད་ཤིང་ལྟར་རེངས་པའི་ངང་
ཚུལ་ལ་བསམ་ན། །དམྱལ་བའི་བུད་ཤིང་ཡིན་སྙམ་སྐྱོ་བ་ཞིག་སྐྱེས་
སོ༑ ༑འདིར་སྣང་དཀོར་ཟས་བུ་ལོན་རྙེད་ལུགས་ལ་བསམ་ན། །སྔ་
མའི་འབྲས་བཟང་ཡིན་སྙམ་སྤྲོ་མོ་ཞིག་འདུག་སྟེ། །ཕྱི་མ་རང་ཐོག་
སྨིན་ནས་འཇལ་དགོས་ཤིག་བྱུང་ན། །འཁོར་བ་གཏན་འཁྱམས་
དགོས་སྙམ་སྐྱོ་བ་ཞིག་སྐྱེས་སོ། །བན་གཟུགས་ཆོས་པའི་གྲབས་ཤོམ་
བགྱིད་ལུགས་ལ་བསམ་ན། །རྨོངས་པས་བློ་གཏད་བྱེད་པའི་བླ་མ་
ཞིག་ཡིན་སྙམ། །རྐྱེན་ངན་ཐོག་ཏུ་བབ་ན་དཔའ་གདེངས་ནི་མི་འདུག།
48



དགེ་ལེགས་འདོད་འཇོའི་དཔེ་ཚོགས།
འཆི་དུས་འགྱོད་པ་ཡོང་འདིས་སྐྱོ་བ་ཞིག་སྐྱེས་སོ། །སྐྱེས་པའི་ཐ་མར་
ངེས་པར་འཆི་རྒྱུ་ཞིག་ཡིན་ན། །ཚེ་འདིར་བྱ་བཞག་གང་གིས་ཕན་པ་ནི་
མི་འདུག །འཆི་བ་གྲོས་ཁོང་བཅུག་པའི་ལྷ་ཆོས་ཤིག་བགྱིད་དང་། །བློ་
སྣ་ཆོས་ལ་བསྒྱུར་བ་བླ་མ་རང་མཁྱེན་ནོ། །འདུས་པའི་ཐ་མ་ངེས་པར་
འབྲལ་རྒྱུ་ཞིག་ཡིན་ན།།གཉེན་དང་མཛའ་བཤེས་འཁོར་བའི་འཆིང་
ཐག་ཏུ་བསམ་ནས། །གྲོགས་མེད་གཅིག་པུ་དབེན་པའི་རི་ཁྲོད་ལ་
འགྲིམ་སོང་། །བློ་སྣ་ཆོས་ལ་བསྒྱུར་བ་བླ་མ་རང་མཁྱེན་ནོ། །བསགས་
པའི་ཐ་མར་ངེས་པར་འཛད་རྒྱུ་ཞིག་ཡིན་ན། །ནོར་ལ་བསགས་སྲུང་
དགྲ་བོའི་རྒྱགས་ཕྱེ་རུ་བསམ་ནས། །འདོད་ཆུང་ཆོག་ཤེས་འཕགས་
པའི་སྤྱི་ནོར་ལ་བསྟེན་ནས། །བློ་སྣ་ཆོས་ལ་བསྒྱུར་བ་བླ་མ་རང་མཁྱེན་
ནོ༑ ༑བརྩིགས་པའི་ཐ་མར་ངེས་པར་འགྱེལ་རྒྱུ་ཞིག་ཡིན་ན། །མ་
རྩིག་རྡོ་ལེབ་ཁང་བཟང་ཉམས་དགའ་རུ་འདུག་སྟེ། །ཚེ་དང་སྒྲུབ་པ་
མཉམ་པའི་དམ་བཅའ་ཞིག་བླངས་ནས། །བློ་སྣ་ཆོས་ལ་བསྒྱུར་བ་བླ་
མ་རང་མཁྱེན་ནོ། །མདོར་ན་ཆོས་དང་བསམ་པ་རྒྱབ་འགལ་དུ་མ་
སོང་༑ ༑རང་རྒྱུད་ཆོས་དང་མཐུན་པའི་བསམ་སྦྱོར་གྱི་ངང་ནས། །བླ་
མའི་དགོངས་པ་མཐའ་རུ་ཕྱིན་པ་རང་ཤོག་ཅིག །དགེའོ། །
49



དེབ་བདུན་པ་རྣམ་ཐར་གཅེས་བཏུས།
༄༅། །བླ་མ་ཀུན་དགའ་ཡོན་ཏན་ལ་གདམས་པ།
སྐྱབས་གནས་བླ་མ་རྣམས་ལ་གུས་བཏུད་ནས། །ལས་ཅན་བུ་ལ་སྙིང་
གི་གདམས་པ་བཤད། །ཚེ་འདིའི་བྱ་བཞག་ཆུ་ཡི་གཉེར་མ་འདྲ། །
ཅི་ཙམ་འབད་ཀྱང་ལས་ལ་ཟད་མཐའ་མེད། །གཉེན་དང་གྲོགས་
རྣམས་བྱིས་པའི་རྩེ་རོགས་འདྲ། །ད་ལྟ་དགའ་ཡང་ད་ལྟ་གནོད་ནས་
འགྲོ་༑ ༑ཟས་ནོར་ལོངས་སྤྱོད་སྦྲང་མའི་སྦྲང་རྩི་འདྲ། །ད་ལྟ་བསགས་
ཀྱང་མཐའ་ལ་གཞན་གྱིས་སྤྱོད། །སྒྱུ་ལུས་འདི་ནི་སོས་ཀའི་མེ་ཏོག་
འདྲ་༑ ༑ད་ལྟ་མཛེས་ཀྱང་མཐའ་མ་རོ་རུ་འགྱུར། །ཚེ་སྲོག་འདི་ནི་ཆུ་ཡི་
ལྷུ་བ་འདྲ། །ད་ལྟ་ཡོད་ཀྱང་སྐད་ཅིག་ཅིག་ནས་འགྲོ། །གང་ལ་བསམ་
ཡང་སྙིང་པོ་མི་འདུག་པས། །བློ་གཏད་ཆོས་ལ་བཅོལ་ཅིག་སྙིང་གི་
བུ༑ ༑སེམས་འདི་སྤྲེ་འུ་འདྲ་ཞིང་ཡང་རྩལ་ཆེ། །སྐད་ཅིག་གཅིག་གིས་
ཡ་མཐར་སངས་རྒྱས་ཤིང་། །སྐད་ཅིག་གཅིག་གིས་མ་མཐར་དམྱལ་
བར་ལྟུང་། །རང་སེམས་དགེ་དང་མི་དགེ་བརྟགས་དཔྱད་ནས། །
གཉེན་པོ་སྤང་བླང་བསྟེན་དགོས་སྙིང་གི་བུ། །བྱང་ཆུབ་སེམས་ནི་
བཟའ་བཏུང་ཚྭ་དང་འདྲ། །དགེ་བ་གང་ཡང་སེམས་བསྐྱེད་མ་འབྲེལ་
ན༑ ༑ཕན་ཡོན་ཆུང་ཞིང་འབྲས་བུ་མྱུར་དུ་ཟད། །སེམས་བསྐྱེད་བློ་



དགེ་ལེགས་འདོད་འཇོའི་དཔེ་ཚོགས།
སྦྱོང་གྱིས་ཤིག་སྙིང་གི་བུ། །བླ་མའི་གདམས་ངག་སེངྒེའི་འོ་མ་འདྲ། །
དད་ཅན་མ་གཏོགས་ལོག་ཅན་བྱིན་མི་ཆགས། །གསང་སྔགས་དམ་
ཚིག་དུག་སྦྲུལ་ནོར་བུ་འདྲ། །ཁེ་ཉན་ཆེ་བས་ཤིན་ཏུ་དྲན་ཤེས་བསྟེན། །
མོས་གུས་ཐང་ལྷོད་མ་བྱེད་སྙིང་གི་བུ། །ལྟ་སྒོམ་སྤྱོད་གསུམ་དམུས་
ལོང་ལོང་ཁྲིད་འདྲ། །ཚོགས་བསགས་སྒྲིབ་སྦྱོང་ལམ་མཁན་མ་ལྡན་
ནི༑ ༑གོལ་སའི་མཐར་ལྟུང་དུད་འགྲོར་སྐྱེ་ངེས་པས། །ཚོགས་བསགས་
སྒྲིབ་སྦྱོང་འབུང་ཞིག་སྙིང་གི་བུ། །རྣམ་རྟོག་མ་འདྲེས་བདེ་ཉམས་
ལོངས་སྤྱོད་སྐུ། །གང་ཡང་ཤེས་པའི་གསལ་ཉམས་སྤྲུལ་པའི་སྐུ། །
མི་རྟོག་ལྷན་ནེར་སྟོང་ཉམས་ཆོས་ཀྱི་སྐུ། །སྐུ་གསུམ་རང་ངོ་སྐྱོངས་
ཤིག་སྙིང་གི་བུ། །གོ་བདེ་དབྱངས་སྙན་རིང་ཐུང་མེད་པ་ཡི། །དཔེ་
བཅུ་ལྡན་པའི་གདམས་ངག་ནོར་བུའི་ཕྲེང་། །དོན་གཉེར་སྐྱེས་བུའི་
མགུལ་དུ་མཛེས་བྱས་ནས། །རྣམ་གྲོལ་ས་ལ་དབུགས་དབྱུང་ཐོབ་
པར་ཤོག །ཅེས་པའང་རྨ་ལུང་རྡོ་རྗེའི་བྲག་ར་དབེན་ཆུང་གི་གནམ་
རྫོང་ནས་བོད་འཁྱམས་པས་ཧོར་དགེ་ཨཱ་ནན་གུ་ཎ་ལ་གདམས་སོ། །
དགེའོ། །



དེབ་བདུན་པ་རྣམ་ཐར་གཅེས་བཏུས།
༄༅། །བླ་མ་ངག་དབང་འབྱུང་གནས་ལ་གནང་བའི་
ཞལ་གདམས་།
，，，
སྐྱབས་གཅིག་དྲིན་ཆེན་བླ་མ་སྤྱི་བོར་བཞུགས། །བདག་སོགས་
གདུལ་བྱ་རྣམས་ལ་ཐུགས་རྗེས་གཟིགས། །བདག་བསླབ་གཞན་ལ་
བསྟེན་འོས་མ་མཆིས་ཀྱང་། །གྲོགས་ཀྱིས་བསྐུལ་ངོར་མི་ལྡོག་ཅུང་
ཟད་འབྲི། །ཤ་ཆང་དཀོར་ལ་མི་ཚེ་ཟད་མཐར་བསྐྱལ། །གྱོད་དང་ཁ་
མཆུས་རང་གཞན་ཕུང་ལ་སྦྱར། །གཡོ་སྒྱུའི་ཚོང་དང་སྡིག་པའི་ཞིང་
ལས་རྣམས། །དམྱལ་བའི་བུད་ཤིང་ཡིན་སྙམ་སྐྱོ་བ་སྐྱེས། །བླ་མ་
བསྟེན་ཀྱང་གདམས་ངག་ཁྱི་ལྟར་ལོད། །ཉམས་ལེན་བྱས་ཀྱང་འདུ་
འཛི་གཡེང་བས་ཁྱེར། །ཆོས་ལ་བརླམ་ཡང་རེ་དོགས་ཆགས་སྡང་
ཆེ༑ ༑དེ་འདྲ་ཉམས་ལེན་ཡིན་སྙམ་བདག་ལ་མེད། །སྲུང་སྡོམ་སྣ་གཅིག་
མི་ནུས་བན་གཟུགས་དང་། །ཚིགས་བཞིའི་དོན་འགྲེལ་མི་ཤེས་བླུན་
སྒོམ་དང་། །ཉམས་ལེན་ཐང་གཅིག་མི་བྱེད་ཁ་བཤད་གསུམ། །ཕྱི་
མའི་འདྲེན་སྟོན་ཡིན་སྙམ་བདག་ལ་མེད། །འཆི་བ་དྲན་པས་བློ་སྣ་
བསྟུང་བ་དང་། །རང་སྐྱོན་བསམ་སྟེ་གཞན་ལ་དག་སྣང་དང་། །བློ་
ཐག་བཅད་དེ་ཆོས་ལ་དམ་བཅའ་གསུམ། །འདུན་མའི་ཡང་རྩེ་ལགས་
52



དགེ་ལེགས་འདོད་འཇོའི་དཔེ་ཚོགས།
སྙམ་མཁྱེན་པར་མཛོད། །ཚེ་འདིའི་ཆོས་པ་མུ་གེས་མི་འཆིའི་དཔེ། །
བྱ་བ་ཉུང་ལ་འདོད་ཆུང་ཆོག་ཤེས་དགོས། །ཕྱི་མ་ལས་ཀྱིས་གར་འཕེན་
ངེས་པར་མེད། །རང་དབང་ཡོད་དུས་སྙིང་པོ་ལྷ་ཆོས་མཛོད། །སྐྱིད་
སྡུག་ཅི་བྱུང་དཀོན་མཆོག་བློ་གཏད་གྱིས། །འདི་ཕྱིའི་དགོས་འདོད་
སྩོལ་བའི་ནོར་བུ་ཡིན། །ནུས་པ་མེད་ཀྱང་ཕན་སེམས་བློས་མ་བཏང་། །
ཚོགས་བསགས་ཞོར་ལ་འབྱུང་བས་མཁྱེན་པར་མཛོད། །བཟླས་
བརྗོད་གང་ཡང་ཚིག་རྗེས་དོན་དྲན་དང་། །སྦྱོར་དངོས་རྗེས་གསུམ་
ཚང་བའི་ཉམས་ལེན་དགོས། །དམིགས་གཏད་མེད་པའི་དགེ་སྦྱོར་
བྱེད་བློ་རྣམས། །ནེ་ཙོའི་འདོན་པའི་དཔེ་བཞིན་མཁྱེན་པར་མཛོད།།
གནས་ལུགས་མ་བཅོས་ཡིན་ཞིང་རང་སོར་ཞོག །རྣམ་རྟོག་གློ་བུར་
ཡིན་ཞིང་བདག་བཟུང་སྤངས། །དྲན་ཤེས་སོ་པ་ཡིན་ཞིང་ཡང་ཡང་
ལྟོས་༑ ༑མཐོང་རྒྱུ་མེད་བཞིན་མཐོང་ན་སེམས་ཉིད་ཡིན། །དང་པོ་
གསལ་བའི་ངང་ལ་མཉམ་པར་ཞོག །བར་དུ་གསལ་ལ་སྟོང་ཉམས་
ལྷང་ངེར་བྱུང་། །ཐ་མ་ཟུང་འཇུག་བློ་འདས་ཆོས་སྐུར་གྲོལ། །ཡུན་
ཐུང་གྲངས་མང་ཁང་རྒན་ཐིག་པའི་དཔེ། །དང་པོ་ཐང་ལྷོད་རན་པོས་
མཉམ་པར་མཛོད། །གོམས་ནས་མཉམ་རྗེས་ཆོས་སྐུའི་རོལ་པ་ལས། །
ནམ་ཡང་མ་ཡེངས་དྲན་ཤེས་བསྟེན་པར་མཛོད། །དེ་ལྟར་གདམས་
ངག་ཚངས་རོལ་དབྱངས་སྙན་འདི། །སྐལ་ལྡན་རྣ་བའི་བཅུད་དུ་ལྷུང་



དེབ་བདུན་པ་རྣམ་ཐར་གཅེས་བཏུས།
བའི་མཐུས། །ཐུགས་རྗེས་སྙིང་གི་པདྨོར་ཁ་འབྱེད་དེ། །ཡོན་ཏན་
བུང་བའི་ཚོགས་ཀྱིས་གང་བར་ཤོག །ཅེས་བྱེ་མ་བཙིར་བས་མར་མི་
འབྱུང་བའི་དཔེ་བཞིན་རང་ལ་ཡོན་ཏན་མེད་པས་གཞན་ལ་གདམས་
ངག་བཤད་རྒྱུ་གང་ཡང་མ་མཆིས་མོད། དགེ་སློང་ངག་དབང་འབྱུང་
གནས་ཀྱིས་གསུངས་ནན་ལྟར་བྲག་རའི་སྨྱོན་པས་རང་སྐྱོན་སྦས་ནས་
བྲི་མདོག་བྱས་སོ། །བཀྲ་ཤིས། དགེའོ། །
༄༅། །ངག་དབང་སྦྱིན་པ་ལ་གནང་བའི་གདམས་པ།
དྲིན་ཆེན་བླ་མ་རྣམས་ལ་ཕྱག་འཚལ་ལོ། །ལས་ཅན་བུ་ལ་སྙིང་གི་
གདམས་པ་བཤད། །གཅིག་ཤེས་ཀུན་གྲོལ་ཟབ་མོ་སེམས་ཀྱི་གནད། །
མ་ཤེས་འཁོར་བར་འཁྱམས་སོ་རྣལ་འབྱོར་པ། །འཁོར་འདས་ཆོས་
ཀུན་མཚན་མོའི་རྨི་ལམ་བཞིན། །སྣང་མཁན་སེམས་ལས་ལོགས་སུ་
གྲུབ་པ་མེད། །དེས་ན་སྣང་ཡང་བདེན་མེད་ཐག་བཅད་དེ། །སྣང་
སེམས་དབྱེར་མེད་རྟོགས་དང་རྣལ་འབྱོར་པ། །གང་ཤར་གསལ་རིག་
འདི་ལ་རང་སེམས་ཟེར། །འདི་ཉིད་བཙལ་ན་གང་དུའང་རྙེད་མི་
འགྱུར༑ ༑མ་རྙེད་བསམ་མཁན་ཞོག་དང་གསལ་སྟོང་འཆར། །བྱར་
མེད་རང་སོ་ཟུངས་ཤིག་རྣལ་འབྱོར་པ། །མ་བཅོས་སེམས་འདི་འདུག་
54



དགེ་ལེགས་འདོད་འཇོའི་དཔེ་ཚོགས།
ཚུལ་ཡིན་པར་ཤེས། །རང་བབས་ལྷོད་འདི་གནད་འགག་ཡིན་པར་
ཤེས༑ ༑ཡེངས་མེད་བསྒོམ་མེད་ཉམས་ལེན་ཡིན་པར་ཤེས། །ཐ་མལ་
སེམས་འདི་སྐྱོངས་དང་རྣལ་འབྱོར་པ། །བླ་མར་མོས་གུས་བསྒོམ་གྱི་
མགོ་བོ་སྐྱོངས། །ཚེ་འདིར་ཞེན་ལོག་སྒོམ་གྱི་རྐང་པ་ཚུགས། །རྒྱུན་
དུ་དྲན་ཤེས་བསྒོམ་གྱི་དངོས་གཞི་ཟུངས། །དེ་གསུམ་འབྲལ་མེད་
བརྩོན་དང་རྣལ་འབྱོར་པ། །ཞེས་པའང་དད་བརྩོན་ངག་དབང་སྦྱིན་
པ་ལ་བྲག་ར་བན་རྒན་གྱིས་གདམས་པའོ། །བཀྲ་ཤིས།
༄༅། །བླ་མ་གཞན་ཕན་ལ་གདམས་པ།
བཀའ་དྲིན་མཚུངས་བྲལ་རྩ་བའི་བླ་མ་མཁྱེན། །ཡིད་གཅུགས་གྲོགས་
ལ་སྙིང་གཏམ་ཚིག་གསུམ་ཞུ། །བྱས་ན་མི་ཟིན་བཞག་ན་ཟིན་པ་
ཡིན། །འཁོར་བའི་བྱ་བཞག་རང་ཉིད་ཕུང་བའི་གཞི། །གཅིག་ཀྱང་
དགོས་མེད་ཞེན་པ་གཏིང་ནས་ལོགས། །བློ་ཕུག་ཆོས་ལ་གཏོད་དང་
རྣལ་འབྱོར་པ། །ཅི་ཙམ་འབྱོར་ཀྱང་དེ་ཙམ་སྡུག་བསྔལ་ཞིང༌། །དཀོར་
དང་སྡིག་ཟས་ཕྱི་མའི་བུ་ལོན་ཡིན། །འདོད་སྲེད་སྤངས་ཏེ་ཆོག་ཤེས་
ནོར་ལ་བསྟེན། །ཆོས་ཕུག་སྤྲང་ལ་གཏོད་དང་རྣལ་འབྱོར་པ། །གྲོགས་
ངན་འགྲོགས་ན་སྤྱོད་ངན་ཤུགས་ཀྱིས་འགོས། །གཉེན་དང་མཛའ་



དེབ་བདུན་པ་རྣམ་ཐར་གཅེས་བཏུས།
གྲོགས་ཆགས་སྡང་འཕེལ་བའི་གཞི། །སུ་དང་རྟག་པར་མེད་བསམ་
རང་ཚུགས་ཟུངས། །སྤྲང་ཕུག་ཆོས་ལ་གཏོད་དང་རྣལ་འབྱོར་པ། །
བྱ་རྒྱུ་མང་ན་བྱུར་གྱི་རྐང་པ་ཆག །བསྒོམ་ཆེན་འཁྲུལ་ན་འཆི་ཁ་སྡིག་
དང་འཕྲད། །དམ་བཅའ་མི་གཏང་ཚེ་དང་སྒྲུབ་པ་མཉམ། །འཆི་ཕུག་
བྲག་ལ་གཏོད་དང་རྣལ་འབྱོར་པ། །གྲུབ་ཐོབ་གོང་མའི་གཏད་ས་
བཞི་པོ་འདི། །མཐའ་རུ་འཁྱོལ་ན་ཆོས་པའི་བསམ་དོན་འགྲུབ། །
བྱ་རྒྱུ་དེ་ལས་མེད་དོ་རྣལ་འབྱོར་པ། །ཞེས་པའང་ཆོས་གྲོགས་གཞན་
ཕན་ལ་གདམས་པའོ། །བཀྲ་ཤིས།
༄༅། །མ་མིའི་མཆོག་སྤྲུལ་རིན་པོ་ཆེ་ལ་
གནང་བའི་གདམས་པ་།
ཀ་དག་ཆོས་སྐུའི་ཀློང་ན་བཞུགས་པ་ཡི། །ཁ་བ་ཅན་གྱི་བསོད་ནམས་
མགྲོན་དུ་བོས། །ག་ནས་བལྟས་ཀྱང་བསྟན་འགྲོའི་དཔལ་དུ་ཤར། །
ང་ཡི་དྲིན་ཆེན་བླ་མ་སྙིང་ནས་འདུད། །ཅ་ཁ་ནོར་ལ་འདོད་ཆུང་ཆོག་
ཤེས་དགོས། །ཆ་ལུགས་མ་ཞེན་ཆོས་པའི་རང་ཚུགས་ཟུངས། །ཇ་
ཆང་ཤ་ཁྲག་དཀོར་ལ་བག་ཟོན་མཛོད། །ཉ་མའི་ཕུལ་ཀྱང་ཕྱི་མའི་
བུ་ལོན་ཡིན། །ཏ་ལའི་ལྗོན་འདྲའི་དལ་འབྱོར་ཆུད་མ་ཟ། །ཐ་མ་སྐད་



དགེ་ལེགས་འདོད་འཇོའི་དཔེ་ཚོགས།
ཅིག་མ་ཡེངས་འཆི་བ་དྲན། །ད་ལྟ་དགེ་སྡིག་སྤངས་བླང་མ་བྱས་ན། །
ན་རཀ་དམྱལ་བའི་སྡུག་བསྔལ་བཟོད་བརླག་མེད། །པ་ཏྲ་ངུར་སྨྲིག་
གོས་གྱོན་འདུལ་ཁྲིམས་གཙང་། །ཕར་ཕྱིར་ལམ་ཞུགས་བྱང་ཆུབ་
སེམས་གཉིས་སྦྱངས། །བ་མེན་ཞོ་ལྟར་གསང་སྔགས་ཏིང་འཛིན་
རོལ། །མ་རབ་ང་རྒྱལ་སྤོངས་ལ་དད་གུས་བགྱིས། །རྩྭ་ལྗང་མེ་ཏོག་
རྒྱས་པའི་སྨན་ལྗོངས་སུ། །ཚ་གྲང་དཀའ་སྤྱད་ཆོས་པའི་རྒྱན་དུ་
ངོམ། །ཛ་ཛོར་འཁོར་བའི་བྱ་བཞག་བློས་བཏང་ནས། །ཝ་མོའི་
འགྲོས་ལྟར་གཅིག་པུར་དམན་ས་ཟུངས། །ཞ་བོའི་རྟེན་མཁར་ལྟ་བུའི་
དཀོན་མཆོག་དྲན། །བཟའ་བཏུང་ཅི་ཡོད་ཕུད་ནས་ཡང་ཡང་མཆོད། །
འ་ཅག་རང་གིས་གསོལ་བ་འདེབས་ནུས་ན། །ཡ་མཚན་མཆོག་ཐུན་
དངོས་གྲུབ་མྱུར་དུ་འབྱུང་། །ར་ལུག་བཤས་རར་ཚུད་པའི་དཔེ་བཞིན་
དུ༑ ༑ལ་ལུང་གྲོས་ཀྱང་འཆི་བདག་ཁ་སྒོར་སླེབ། །ཤ་ཚ་སྙིང་རྗེ་རང་
ལ་བྱེད་རེ་རན། །ས་སྟེང་མི་རྣམས་ཆོས་ལས་དགོས་པ་ཟད། །ཧ་
ཅང་ལེ་ལོས་ཁྱེར་བའི་ལས་ངན་རྣམས། །ཨ་ཁ་ཁ་ཟེར་འཆི་དུས་
འགྱོད་མི་མང་། །མདོར་ན་གདམས་ངག་སྙིང་པོ་གཅིག་བསྡུ་ན། །
ནང་པ་སངས་རྒྱས་ཆོས་ཀུན་ཤེས་པ་ལས། །མི་རྟག་སྐད་ཅིག་དྲན་
པ་ཕན་ཡོན་ཆེ། །རྒྱལ་བས་གསུངས་སོ་དེ་ལྟར་ཐུགས་ལ་ཞོག །ཅེས་
པའང་ཤིན་ཏུ་ཐག་རིང་གི་གྲོགས་པོ་སྟོད་གངས་རིའི་འདབས་རོལ་ན་བཞུགས་པའི་མ་མའི་
མཆོག་སྤྲུལ་ལ་བོད་འཁྱམས་པ་མངྒའི་མིང་ཅན་གྱིས་དྲན་བསྐུལ་ཞུས་སོ། །
57



དེབ་བདུན་པ་རྣམ་ཐར་གཅེས་བཏུས།
༄༅། །ས་པ་བླ་མ་འཇམ་དབྱངས་རྒྱལ་མཚན་ལ་
གནང་བའི་ཞལ་གདམས།
ཀ་པཱ་ལ་འདྲའི་སྣོད་བཟང་ཁྱེད་ཉིད་ནི། །ཁ་བ་ཅན་ན་འགྲན་ཟླ་མ་
མཆིས་པས། །ག་བུར་སྨན་བཞིན་རོ་བཅུད་ཕུན་སུམ་ཚོགས། །ང་ཡི་
ཟབ་ཆོས་ཁྱེད་ཀྱིས་སྤེལ་བར་མཛོད། །ཅ་ཅོ་སྤངས་ཏེ་ཞི་དུལ་བག་
ཡོད་ལྡན། །ཆ་ལུགས་འདུལ་བ་འཛིན་པའི་ཀུན་སྤྱོད་གཙང་། །ཇ་
བཟང་སྡིག་མེད་ཟས་ཀྱི་འཚོ་བ་ཡིས།།ཉ་གང་ཟླ་བཞིན་སྲིད་ན་མཛེས་
པར་མཛོད། །ཏ་ཐཱ་ག་ཏའི་བསྟན་གྱི་ཁུར་ཁྱེར་ཏེ། །ཐ་མལ་སེམས་
ཅན་ཐབས་ཀྱིས་ལེགས་བཏུལ་ནས། །ད་ལྟ་སྙིགས་མའི་འགྲོ་ལ་མི་
སྐྱོ་བར། །ན་བའི་བུ་ལ་མ་བཞིན་བརྩེ་བར་མཛོད། །པ་ཏྲ་རི་མོ་མཚོན་
གྱིས་བརྒྱན་པ་བཞིན། །ཕ་མེས་དམ་པའི་གསུང་རབ་ཟབ་མོ་རྣམས། །
བ་མོས་སད་བཞིན་བསྟན་པ་མི་ཉམས་པར། །མ་རིག་མུན་སེལ་སྒྲོན་
མེ་སྤར་བར་མཛོད། །ཙ་རི་འདྲ་བའི་དབེན་པའི་ནགས་ཁྲོད་དུ། །ཚ་
ཟེར་མདངས་ཀྱིས་ཕྱེ་བའི་པདྨ་བཞིན། །ཛ་ཛར་ཆོས་བརྒྱད་འདམ་
གྱིས་མ་གོས་པར།།ཝ་ལེ་གསལ་ལེར་ཏིང་འཛིན་སྒོམས་པར་མཛོད། །
ཞྭ་མོའི་ཏོག་ལྟར་རང་བསྟན་གཅེས་པར་ཟུངས། །ཟ་ཟིའི་ཚིག་གི་སྒྲ་
58



དགེ་ལེགས་འདོད་འཇོའི་དཔེ་ཚོགས།
ཙམ་མ་ཡིན་པར། །འ་ཅག་རྗེ་བཙུན་གོང་མའི་སྙན་བརྒྱུད་བཞིན། །
ཡ་མཚན་ངེས་ཤེས་མཚན་མ་བསྙད་པར་མཛོད། །ར་བ་གངས་རིས་
བསྐོར་བའི་སྨན་ལྗོངས་སུ། །ལ་ལ་ཙམ་མིན་ངུར་སྨྲིག་གོས་ཀྱིས་
བཀླུབས། །ཤ་ཚ་དད་བརྩོན་ལྡན་པ་སློབ་མའི་ཚོགས། །ས་སྟེང་
ཡོངས་སུ་གང་བའི་སྨོན་ལམ་ཞུ། །ཧ་ཧའི་གད་རྒྱང་སྒྲོག་པའི་བསྟན་
སྲུང་རྣམས། །ཨ་ཧོ་སྐལ་ལྡན་གྲོགས་རྣམས་སྲུང་སྐྱོབས་མཛོད། །
བླ་མ་འཇམ་དབྱངས་རྒྱལ་མཚན་ལ་གནང་བའོ། །
༄༅། །གདམས་ངག་གླུ་དབྱངས་རོལ་མོ།
ཀ་ཤིའི་རས་ཀྱི་ངུར་སྨྲིག་ལྷབ་ལྷུབ་ཏུ་གསོལ་ཞིང་། ཁ་དོག་མཚན་
དཔེས་བརྒྱན་པའི་དྲིན་ཆེན་གྱི་བླ་མ། །ག་ནས་བལྟས་ཀྱང་སངས་
རྒྱས་མངོན་སུམ་དུ་འདྲ་བ། །ང་ཡི་སྙིང་དབུས་བཞུགས་ནས་བྱིན་
གྱིས་རང་རློབས་ཤིག །ཅ་ཅོའི་ཚིག་གིས་གསོལ་འདེབས་འ་འུར་དུ་
འདེབས་ནས། །ཆ་བཞག་བློ་གཏད་བླ་མ་དཀོན་མཆོག་ལ་བགྱིད་
དེ༑ ༑ཇ་སོགས་ཟས་ཀྱི་ཕུད་ཀྱིས་ཡང་ཡང་དུ་མཆོད་དོ། །ཉ་མོ་ལྕགས་
ཀྱུས་འཛིན་བཞིན་ཐུགས་རྗེས་རང་གཟིགས་ཤིག །ཏ་ཐཱ་ག་ཏའི་
ཐུགས་བསྐྱེད་སྨོན་ལམ་དང་མཐུན་པར། །ཐ་མལ་སེམས་ཅན་འདྲེན་
པའི་སྙིང་སྟོབས་རང་བསྐྱེད་དོ། །ད་ལྟར་བདེ་སྡུག་གཏོང་ལེན་དམིགས་
59



དེབ་བདུན་པ་རྣམ་ཐར་གཅེས་བཏུས།
པ་ལ་འབད་ན། །ན་མོ་རྒྱལ་བ་བརྙེས་པའི་མཆོད་པ་རང་འགྱུར་རོ། །
དཔལ་རི་ཨུ་རྒྱན་བཞིན་དུ་ཞིང་ཁམས་རང་གསལ་ཏེ། །ཕ་གཅིག་
དྲིན་ཆེན་བླ་མ་སྤྱི་བོ་རུ་བཞུགས་ནས། །བ་མོ་ཉི་ཟེར་ཕོག་ལྟར་སྡིག་
སྒྲིབ་རྣམས་སྦྱངས་ནས། །མ་དང་མཁའ་འགྲོའི་དམ་ཚིག་གཙང་མ་
རུ་བསྲུང་འགྲོ། །རྩ་ཐིག་རླུང་དང་ཡི་གེ་རང་བྱུང་གི་དཀྱིལ་འཁོར། །
ཚ་ཟེར་ཉི་མའི་འོད་ལྟར་དམིགས་པ་ཡིས་གསལ་ཏེ། །ཛ་ཡས་བསྔགས་
པའི་ལམ་མཆོག་ཡིད་བཞིན་གྱི་ནོར་བུ། །ཝ་ལྟར་ཞུམ་པར་མི་བྱ་
ཉམས་ལེན་རང་བགྱིད་དོ། །ཞུ་བཞིན་སྤྱི་བོའི་གཙུག་ནས་དབང་བཞི་
ཡི་ཆུ་རྒྱུན། །བཟའ་བཏུང་ལོངས་སྤྱོད་བཞིན་དུ་ཆགས་མེད་དུ་བླངས་
པས༑ ༑འ་ཅག་ས་ལམ་རྟོགས་པ་གོང་འཕེལ་དུ་ཕྱིན་ཏེ། །ཡ་མཚན་
རྨད་དུ་བྱུང་བའི་སངས་རྒྱས་རང་ཐོབ་འགྲོ །ར་བ་རྡོ་རྗེ་བྲག་ར་དབེན་
ཆུང་གི་གནམ་རྫོང་། །ལ་ལུང་དཔའ་བོ་མཁའ་འགྲོའི་ཚོགས་ཁང་གི་
གཞལ་ཡས། །ཤ་ཟ་མ་མོ་མཁའ་འགྲོ་སྤྲིན་ཕུང་བཞིན་འདུས་ནས། །
ས་ལམ་མྱུར་དུ་བགྲོད་པའི་དཔུང་གྲོགས་རང་མཛད་འགྲོ། །ཧ་ཧའི་
བཞད་སྒྲས་འགེངས་ཤིང་མ་མགོན་ནི་ལྕམ་བྲལ། །ཨ་ལ་ལ་ཧོ་སྒྲུབ་
པོའི་བར་ཆད་རང་སོལ་ཅིག །དེ་སྐད་བྲག་ར་རྒན་བུའི་གླུ་དབྱངས་
ཀྱི་རོལ་མོ། །སྲིད་གསུམ་འགྲོ་བའི་རྣ་བར་སྙན་པ་རང་ཤོག་ཅིག །
དགེའོ། །



དགེ་ལེགས་འདོད་འཇོའི་དཔེ་ཚོགས།
༄༅། །ཀ་ཕྲེང་རྒན་པོའི་དྲང་གཏམ།
ཀ་ལ་པིང་ཀའི་དབྱངས་སྙན་འདི་ཀོ། །ཁ་བ་ཅན་གྱི་མི་རྣམས་ཉོན་
ཅིག ༑ག་ནས་བལྟས་ཀྱང་སྙིང་པོ་མི་འདུག །ང་རང་སྙིང་པོ་ལྷ་ཆོས་
སྒྲུབ་གཏོང་། །ཅ་ཁ་རྒྱུ་ནོར་དགྲ་ཡི་རྒྱགས་ཕྱེ། །ཆ་ལུགས་སྐྱེ་ཡག་
བྱུར་གྱི་སྣ་འདྲེན། །ཇ་ཆང་དཀོར་ཟས་ཕྱི་མའི་བུ་ལོན། །ཉ་བཞིན་
རྨོངས་པའི་ལས་ལ་འཇུག་མིན། །ཏ་ཐཱ་ག་ཏའི་རྗེས་སུ་ཞུགས་ཀྱང་། །
ཐ་མ་མི་དགེ་སྲུང་སྡོམ་མེད་ན། །ད་ལྟར་ཆོས་པའི་གཟུགས་བརྙན་
འདུག་ཀྱང་།།ན་རྒས་འཆི་དུས་འགྱོད་པའི་གཞི་ཡིན།། （མ་དཔེ་ལས་
བློ་ཀ་གཅིག་ཆད། མཆན།）རྩྭ་བཞིན་སྙིང་མེད་འཁོར་བའི་བྱ་བཞག །
ཚ་གྲང་ཁྱད་དུ་བསད་མཁན་མང་འདུག །ཛ་ཡས་བསྔགས་པའི་ལམ་
མཆོག་འདི་ལས། །ཝ་ངན་བཞིན་དུ་འཁོར་བའི་གྲོང་འཁྱམས། །
ཞྭ་གོས་ལྷམ་ལ་རྩོལ་བ་དུང་དུང་། །ཞྭ་རྩེད་སོ་བཞིན་ཆགས་སྡང་
སྒྲེང་སྒྲེང་། །འ་རེ་འུ་རེའི་ཆོས་པའི་གཟུགས་བརྙན། །ཡ་མཚན་ཆེ་
སྟེ་དམྱལ་བའི་བུད་ཤིང་། །ར་ཅོའི་རྣོ་བཞིན་ཆགས་སྡང་རྒྱུད་དཀྲུག །
ལ་ལུང་འགྲིམས་ཀྱང་འདུ་འཛིའི་གཡེང་བ། །ཤ་ཆང་དཀོར་ལ་བྱ་
རྒོད་འཕུར་འཕུར། །ས་སྟེང་གང་ཡང་སྙིང་པོ་མི་འདུག །ཧ་ཅང་
61



དེབ་བདུན་པ་རྣམ་ཐར་གཅེས་བཏུས།
གཏམ་འདི་ལྷ་ཁང་འུར་རྡོ། །ཨ་རེ་སུ་ཕོག་མཐོལ་ལོ་བཤགས་སོ། །
བྲག་ར་རྒན་བུའི་དྲང་གཏམ་འདི་ཀོ། །གཟུར་བོ་གནས་པས་ཐུགས་
བཞག་མཛོད་ལགས། །དགེའོ། །
༄༅། །ཀ་ཕྲེང་རྒན་པོའི་སྐྱོ་གླུ།
བླ་མ་མཁྱེན་ནོ། ཀ་ར་བུ་རམ་ཟས་ཀྱི་ཡང་རྩེ་ཞིག་ཡིན་ཀྱང་། །ཁ་
ལ་མངར་བ་མ་གཏོགས་གསུས་པ་ནི་མི་འགྲངས། །ག་ནས་བལྟས་
ཀྱང་བུ་རྒོད་གཟུགས་མཛེས་པ་རྣམས་ནི། །ང་རྒྱལ་ཆེ་རོགས་མ་
གཏོགས་ཕྱི་མ་ལ་མི་ཕན། །ཅ་ཁ་རྒྱུ་ནོར་འཛོམས་ཀྱང་རང་ཉིད་ནི་
གཡོག་པོ། །ཆ་ལུགས་ཆོས་པའི་གཟུགས་བརྙན་རང་གཞན་གྱི་མགོ་
བསྐོར༑ ༑ཇ་དང་བཟའ་བཏུང་འཚོ་བ་ཆོག་ཤེས་ཤིག་བགྱིད་དེ། །
ཉ་དང་མཚོ་མོ་བཞིན་དུ་ཆོས་ལམ་ལ་ཞུགས་འགྲོ། །ཏ་ལའི་ལྗོན་པ་
འདྲ་བའི་མི་ལུས་ནི་དོན་ཆེ། །ཐ་མ་རང་མགོ་ཐོན་པའི་ལྷ་ཆོས་ཤིག་
མེད་ན། །ད་ལྟའི་གཉེན་དང་ནོར་རྫས་འཆི་དུས་ནི་མི་འགྲོགས། །
ན་རྒས་འཆི་བའི་དུས་སུ་ཞེན་ཆགས་ཀྱི་སྣོན་མ། །པ་ཏྲ་མཛེས་པའི་
ཁང་བཟང་མགྲོན་ཁང་བཞིན་བོར་ནས། །ཕ་རོལ་ཕྱི་མའི་ཡུལ་ལ་
གཅིག་པུ་རུ་འགྲོ་ཚེ། །བ་གླང་མགོ་ཐག་བཞིན་དུ་གཤིན་རྗེ་ཡིས་ཁྲིད་



དགེ་ལེགས་འདོད་འཇོའི་དཔེ་ཚོགས།
ནས༑ ༑མ་ཀའི་ངན་སོང་གསུམ་དུ་དབང་མེད་དུ་འགྲོ་དགོས། །རྩྭ་
ཕུང་མེ་ལ་བསྲེགས་བཞིན་དམྱལ་བ་ཡི་མེ་ནང་། །ཚ་གྲང་བཟོད་བརླག་
མེད་པའི་སྡུག་བསྔལ་ནི་མྱོང་དགོས། །ཛ་ཛོར་འཁོར་བའི་བྱ་བཞག་
ལིང་སྐྱུར་དུ་བོར་ནས། །ཝ་མོ་ཁེར་འགྲོས་བཞིན་དུ་དབེན་རི་ལ་ཆས་
འགྲོ་༑ ༑ཞ་ཞོར་ལྷ་ཆོས་བསམ་པ་འཇིག་རྟེན་པའི་ཁྱད་ཆོས། །ཟས་
གོས་རྗེས་ལ་རྒྱུགས་པ་ཕོངས་པ་ཡི་མཚན་ཉིད། །འ་འུར་དགོད་དང་
རྩེད་མོ་བྱིས་པ་ཡི་སྤྱོད་པ། །ཡ་མཚན་ཆོས་བཞིན་སྤྱོད་པ་ཕོ་རབ་གི་
ཕྱག་ལེན། །ར་བ་ངེས་འབྱུང་དྲག་པོས་རྒྱུན་དུ་རང་བསྐོར་ནས། །
ལ་ལ་ཙམ་ཡང་མ་ཡེངས་དཀོན་མཆོག་ལ་གསོལ་བཏབ། །ཤ་ཚ་
བྱམས་དང་སྙིང་རྗེ་སེམས་ཅན་ལ་བསྒོམ་ན། །ས་ལམ་ནོར་འཁྲུལ་
མེད་པ་སངས་རྒྱས་རང་ཐོབ་འགྲོ། །ཧ་ལོའི་མེ་ཏོག་ལྟ་བུའི་གདམས་
ངག་འདི་ཉོན་དང་། །ཨ་སྨྲའི་འབྲས་བུ་འདྲ་བའི་ལྷ་ཆོས་ནི་འགྲུབ་
འོང་༑ ༑དེ་སྐད་བྲག་ར་རྒན་བུའི་སྐྱོ་གླུ་འདི་ཐལ་ལོ། །དགེའོ། །



དེབ་བདུན་པ་རྣམ་ཐར་གཅེས་བཏུས།
༄༅། །སྐལ་ལྡན་རྣམས་ལ་གདམས་པའི་ཀ་རྩོམ།
ཀ་ཡེ་གསོན་དང་སྐལ་ལྡན་རིགས་ཀྱི་བུ། །ཁ་བཤད་སྟོང་པས་ནམ་
ཡང་སངས་མི་རྒྱ། །ག་བུར་སྨན་གྱིས་ནད་ལ་ཕན་པ་བཞིན། །ང་ཡི་
ཚིག་འདིས་སྙིང་པོ་སེམས་ལ་ཕན། །ཅ་ཅོ་སྨྲ་བའི་ཁ་ཏོན་བྱེད་པ་
དང་༑ ༑ཆ་ལུགས་ཤོམ་རས་མི་ཚེ་ཟད་པ་དང་། །ཇ་ཆང་ཟས་ཀྱིས་
ངོམ་པ་མེད་པ་རྣམས། །ཉ་མོ་འཁོར་བའི་འདམ་ལ་ལྷག་ཉེན་གདའ། །
ཏ་ལའི་ལྗོན་ཤིང་འདྲ་བའི་སྒྱུ་ལུས་འདི། །ཐ་མ་རུལ་བས་གཞན་དུ་
བོར་དགོས་ན། །ད་ལྟ་རང་དབང་ཡོད་དུས་དམ་ཆོས་བསྒྲུབ། །ན་རྒས་
འཆི་དུས་འགྱོད་ཀྱང་ཕན་པ་དཀའ། །པ་རོ་སེམས་འདི་ཆོས་ཀྱིས་མ་
ཐུལ་ན། །ཕ་རོལ་དགྲ་བོ་དམག་ཚོགས་བཞིན་དུ་ལོངས། །བ་གླང་
ལྟ་བུ་རྒྱུ་འབྲས་མ་ཤེས་ན། །མ་འགྲོའི་དམྱལ་བ་ཉིན་རེ་བཞིན་དུ་
འགྲུབ༑ ༑རྩྭ་ཕུང་མེ་ཡིས་ཚིག་པའི་དཔེ་བཞིན་དུ། །ཚ་གྲང་དམྱལ་
བའི་སྡུག་བསྔལ་བཟོད་བརླག་མེད། །ཛ་ཛོར་འཁོར་བའི་བྱ་བཞག་
སྐྱུར་རེ་ཐོང་། །ཝ་མོ་བཞིན་དུ་གཅིག་པུར་དབེན་པར་འགྲིམ། །ཞ་
བོ་ལྟ་བུ་འདུག་པར་གདན་ཕུག་དང་། །བཟའ་བཏུང་ཅི་ཡོད་ཙམ་གྱིས་
ཆོག་ཤེས་ན། །འ་རེ་འུ་རེའི་སྟོང་ཁམས་མེད་ན་ཡང་། །ཡ་རབ་རྒྱལ་



དགེ་ལེགས་འདོད་འཇོའི་དཔེ་ཚོགས།
བའི་རྗེས་འཇུག་ངེས་པར་ཡིན། །རྭ་ཅོ་ལྟ་བུའི་རང་སེམས་གྱོང་པོ་
འདི༑ ༑ལ་ལུང་འགྲིམས་ཀྱང་བྱ་དང་རི་དྭགས་འདྲ། །ཤ་ཚ་དད་པས་
བླ་མའི་བཀའ་བསྒྲུབ་ན། །ས་ལམ་བསྒྲོད་ལ་དཀའ་ལས་མི་འདུག་
གོ ༑ཨ་ཧོ་ཐུགས་ལ་ཞོག་དང་སྐལ་ལྡན་རྣམས། །ཧ་ཅང་ཞུ་ཕོད་ཆེ་
ན་མཐོལ་ལོ་བཤགས། །བཀྲ་ཤིས་པས་བྲིས་སོ། ། །
༄༅། །ཀ་ཕྲེང་འཆི་ཆོས་བསྒྲུབ་པར་བསྐུལ་བ།
ཀ་ཡེ་གསོན་དང་བླ་མ་དཀོན་མཆོག་གསུམ། །ཁ་ཙམ་མིན་པའི་སྐྱོ་
བ་སྙིང་ནས་སྐྱེས། །ག་ནས་བལྟས་ཀྱང་སྙིང་པོ་མི་འདུག་པས། །ང་
ནི་དམ་པའི་ཆོས་ལ་བློ་གཏད་བཅོལ། །ཅ་ཅོ་སྨྲས་པས་མི་ཚེ་དོན་མེད་
ཟད༑ ༑ཆ་ལུགས་ཆོས་པའི་གཟུགས་བརྙན་མི་ཁ་བཅད། །ཇ་ཆང་
ཟས་ཀྱིས་སྐྱིད་འདོད་རང་མགོ་བསྐོར། །ཉ་མོ་བཞིན་དུ་རྨོངས་པ་ཐང་
རེ་ཆད། །ཏ་ཐཱ་ག་ཏའི་བསྟན་ལ་ལེགས་ཞུགས་ཀྱང་། །ཐ་མལ་མི་
དགེའི་བསམ་སྦྱོར་དམ་པོས་བཅིངས། །ད་རེས་མི་ལུས་རིན་ཆེན་
ཆུད་ཟོས་བཏང་། །ན་རྒས་འཆི་དུས་འགྱོད་ཀྱང་བྱ་ཐབས་བྲལ། །
པ་ཏྲས་བརྒྱན་པའི་ཁང་བཟང་འདུག་དབང་མེད། །ཕ་མ་གཉེན་བཤེས་
འཛོམས་ཀྱང་ཤུལ་དུ་ལུས། །བ་མོ་བཞིན་དུ་གཤིན་རྗེས་རང་ཉིད་
65



དེབ་བདུན་པ་རྣམ་ཐར་གཅེས་བཏུས།
ཁྲིད༑ ༑མ་ཀའི་ན་རཀ་དམྱལ་བའི་གནས་སུ་བསྐྱལ། །རྩྭ་ཕུང་བཞིན་
དུ་དབང་མེད་མེ་ལ་བསྲེགས། །ཚ་གྲང་བཟོད་བརླག་མེད་ཅིང་སྐད་
ངན་བཏོན། །ཛ་ཛར་གློ་སྙིང་ནང་ཁྲོལ་ཕྱི་རུ་ལུད། །ཝ་མོ་བརྒྱལ་
བཞིན་འགྱོད་པས་རང་ལ་ཁྲེལ། །ཞྭ་གོས་ལྷམ་གྱིས་དེ་དུས་ཅི་ལ་
དྲོ༑ ༑བཟའ་བཏུང་འཛོམས་ཀྱང་དེ་དུས་ཅི་ལ་ཕན། །འ་རེ་འུ་རེའི་
གྲོགས་རྣམས་ཅི་ལ་སླེབས། །ཡ་ང་ཡི་མུག་ཉམ་ཐག་དེ་དུས་ཡིན། །
ར་བ་ངེས་འབྱུང་དྲག་པོས་རྒྱུན་དུ་བསྐོར། །ལ་ལ་ཙམ་ཡང་མ་ཡིན་
འཆི་ཆོས་སྒྲུབས། །ཤ་ཚ་དད་པས་ལྷ་དང་བླ་མ་དྲན། །ས་གཞི་བཞིན་
དུ་འགྱུར་མེད་དམ་བཅའ་བཟུང་། །ཧ་ལའི་དུག་བཞིན་ཚེ་འདི་བློས་
བཏང་ན། །ཨ་ལ་ལ་ཡི་དངོས་གྲུབ་ཐོབ་ངེས་སོ། །
༄༅། །ཆོས་ལ་བསྐུལ་བའི་ཀ་ཕྲེང་།
ཀ་དག་ཆོས་སྐུའི་ཀློང་ན་བཞུགས་པའི། །ཁ་དོག་མཛེས་པའི་དྲིན་
ཆེན་བླ་མས། །ག་བུར་སྨན་བཞིན་ཐུགས་རྗེའི་བྱིན་རླབས། །ང་ཡི་
སྙིང་གི་དབུས་སུ་ཕོབ་ཅིག །ཅ་ཁ་རྒྱུ་ནོར་དགྲ་ཡི་རྒྱགས་ཕྱེ། །ཆ་
ལུགས་སྐྱེ་ཡག་བྱུར་གྱི་སྣ་འདྲེན། །ཇ་ཆང་བཟའ་བཏུང་ནད་ཀྱི་སློང་
རྐྱེན་༑ ༑ཉ་མོ་མཚོ་བཞིན་ཆོས་ལམ་ཞུགས་འགྲོ། །ཏ་ལའི་ལྗོན་འདྲའི་
66



དགེ་ལེགས་འདོད་འཇོའི་དཔེ་ཚོགས།
ལུས་འདི་རྙེད་ཀྱང་། །ཐ་མར་ཁང་རུལ་བཞིན་དུ་བོར་དགོས། །ད་ལྟ་
རང་དབང་ཆོས་ལ་བསྒྱུར་ན། །ན་རྒས་འཆི་དུས་འགྱོད་པ་མི་འདུག །
པ་ཏྲ་རི་མོའི་ཆོས་གོས་གྱོན་མཁན། །ཕ་རོལ་ཕྱིན་པའི་ལམ་རྒྱན་དྲུབ་
དགོས༑ ༑བ་གླང་ལྟ་བུའི་སྤྱོད་པ་ངན་པས། །མ་རབ་འཁོར་བའི་གྲལ་
མཐར་ལྟུང་ངོ༌། །རྩྭ་ལྗང་མེ་ཏོག་རྒྱས་པའི་དབུས་སུ། །ཚ་གྲང་མི་མྱོང་
བསམ་གཏན་བདེ་བས། །ཛ་ཛོར་འཁོར་བའི་འབྲེལ་ཐག་བཅད་དེ། །
ཝ་མོའི་འགྲོས་བཞིན་གཅིག་པུར་ཚུགས་དགོས། །ཞྭ་གོས་འབྱོར་
པའི་མཛེས་འདོད་ཅན་དང་། །ཟ་འཐུང་འབོལ་པོའི་ལོངས་སྤྱོད་ཅན་
ཚོར༑ ༑འ་རེ་འུ་རེས་སྣང་བ་མ་འགྲོགས། །ཡ་རབ་ཆོས་པའི་རྗེས་སུ་
ཞུགས་དགོས། །ར་བ་དམ་ཚིག་སྡོམ་པས་བསྐོར་ཏེ། །ལ་ལ་ཙམ་
ཡང་རང་སེམས་མ་ཡེངས། །ཤ་ཚ་དད་པས་གདམས་ངག་བསྒོམ་
ན༑ ༑ས་ལམ་བསྒྲོད་ལ་དཀའ་ལས་མི་འདུག །ཧ་ཅང་གཏམ་འདི་
ཉན་མཁན་དཀོན་འདུག །ཨ་ཡིག་སྐྱེ་མེད་དབྱིངས་སུ་སྟིམས་ཤོག །
ལུས་སེམས་ལས་རུང་པདྨོ་གཞོན་ནུ། །སྒོ་གསུམ་མ་དཔྱད་ལྷ་ལ་
མཆོད་ཤོག །འཆི་བདག་སད་ཀྱིས་པདྨོ་འཇོམས་དུས། །རུས་པ་
བདག་མེད་བཞིན་དུ་བོར་དགོས། །ཞེས་སྨྲས་སོ། །དགེའོ། །



དེབ་བདུན་པ་རྣམ་ཐར་གཅེས་བཏུས།
༄༅། །རྣམ་དག་ཆོས་ལ་བསྐུལ་བའི་ཀ་ཕྲེང་།
ཀ་དག་ཆོས་སྐུའི་ཀློང་ན་བཞུགས་པའི། །ཁ་དོག་མཛེས་པའི་དྲིན་
ཆེན་བླ་མ། །ག་བུར་སྨན་བཞིན་ཐུགས་རྗེའི་བྱིན་རླབས། །ང་ཡི་སྙིང་
དབུས་མྱུར་དུ་ཕོབ་ཅིག །ཅ་ཁ་རྒྱུ་ནོར་དགྲ་ཡི་གཡབ་མོ། །ཆ་ལུགས་
སྐྱེ་ཡག་བྱུར་གྱི་སྣ་འདྲེན། །ཇ་ཆང་དཀོར་ཟས་བདུད་ཀྱི་བསླུ་བྲིད། །
ཉ་རྒྱས་ཟླ་བཞིན་ཆོས་ལམ་ཞུགས་འགྲོ། །ཏ་ལའི་ལྗོན་འདྲའི་ལུས་
འདི་རྙེད་ཀྱང་། །ཐ་མལ་ཁང་རུལ་བཞིན་དུ་བོར་དགོས། །ད་ལྟ་རང་
དབང་ཆོས་ལ་འབུང་ན། །ན་རྒས་འཆི་དུས་འགྱོད་པ་མི་འདུག །
པ་ཏྲ་རི་མོའི་ངུར་སྨྲིག་གོས་འདི། །ཕ་གཅིག་བླ་མས་རྒྱན་དུ་གནང་
བྱུང་༑ ༑བ་གླང་ལྟ་བུའི་སྤྱོད་པ་ངན་པས། །མ་རབ་འཁོར་བའི་གྲལ་
མཐའ་མ་ལྟུང་། །རྩྭ་ལྗང་མེ་ཏོག་བརྒྱན་པའི་དབེན་གནས། །ཚ་གྲང་
སྐྱིད་སྡུག་ངལ་བ་མི་དགོས། །ཛ་ཛོར་འཁོར་བའི་འབྲེལ་ཐག་བཅད་
དེ༑ ༑ཝ་ལེར་ལྷ་སྔགས་ཏིང་འཛིན་འབུང་ལས། །ཞྭ་གོས་འབྱོར་པའི་
མཛེས་སྡུག་ཅན་དང་། །ཟ་འཐུང་འབོལ་པོའི་ལོངས་སྤྱོད་ཅན་ལ། །
འ་རེ་འུ་རེས་སྣང་བ་མི་འགྲོགས། །ཡ་རབ་ཆོས་པའི་རྣམ་ཐར་སྤྱོད་
དགོས༑༑ར་བ་དམ་ཚིག་སྡོམ་པས་བསྐོར་ཏེ། །ལ་གཅིག་ལམ་གཅིག་



དགེ་ལེགས་འདོད་འཇོའི་དཔེ་ཚོགས།
བླ་མའི་གདམས་ངག །ཤ་ཚ་དད་པས་སྙིང་ལ་འཆང་ན། །ས་ལམ་
བསྒྲོད་ལ་དཀའ་ལས་མི་འདུག །ཧ་ཅང་གཏམ་འདི་ཉན་མཁན་དཀོན་
འདུག ༑ཨ་ཡིག་སྐྱེ་མེད་དབྱིངས་སུ་སྟིམས་ཤོག །དགེའོ། །ཀ་རྩོམ་
གོང་འོག་འདི་གཉིས་ཚིག་རིས་ཕལ་ཆེར་མཐུན་པར་འདུག་གོ། །
༄༅། །རྒྱལ་བའི་བཀའ་འགྱུར་རིན་པོ་ཆེའི་
ལུང་གསན་དུས་ཀྱི་བསྟོད་པ།
ཀ་ཡེ་གསོན་དང་བླ་མ་སྲས་བཅས་ལ། །ཁ་ཞེ་མེད་པ་སྙིང་ནས་དད་
གུས་སྤྲོ། །ག་ནས་བལྟས་ཀྱང་ཐུབ་པའི་སྟོན་འཁོར་མཚུངས། །ང་
རང་སྐལ་བ་བཟང་སྙམ་ཅུང་ཟད་བསྟོད། །ཅ་ཅོ་སྤངས་ནས་དབེན་
པའི་ནགས་ཁྲོད་དུ། །ཆ་འཇོག་བློ་གཏད་དྲིན་ཆེན་བླ་མ་བཞུགས། །
ཇ་བཟང་ཞལ་གྲོའི་ངང་ནས་ལྷ་ཆོས་ཉན། །ཉ་གང་ཟླ་བ་གསར་དུ་
འཆར་སྙམ་སྤྲོ། །ཏ་ཐཱ་ག་ཏའི་གསུང་ཆོས་རྒྱ་མཚོ་ཙམ། །ཐ་མལ་སྐྱེ་
བོས་ཧུབ་གཅིག་མྱོང་བའི་དུས། །ད་ནས་བཟུང་སྟེ་དལ་འབྱོར་དོན་
ཡོད་ལྡན། །ན་རྒས་འཆི་དུས་མི་འགྱོད་སྤྲོ་བ་སྐྱེས། །པ་རེ་པུ་རེའི་
ཆགས་སྡང་མ་འདྲེས་པའི། །ཕ་རོལ་ཕྱི་མའི་དོན་གཉེར་ཆོས་ཉན་



དེབ་བདུན་པ་རྣམ་ཐར་གཅེས་བཏུས།
ན༑ ༑བ་མོ་ཉི་ཟེར་ཕོག་འདྲས་སྡིག་སྒྲིབ་རྣམས། །མ་ལུས་བྱང་བ་
མདོ་རྒྱུད་ཀུན་ལས་གསུངས། །རྩྭ་བཞིན་སྙིང་པོ་མེད་པའི་བྱ་བ་ལ། །
ཚ་གྲང་སྡུག་བསྔལ་དྲག་པོ་ཁྱད་བསད་ན། །ཛ་ཡས་བསྔགས་པའི་
ལྷ་ཆོས་ཟབ་དགུའི་ཚིག །ཝ་ལེར་གསལ་བ་མི་ཉན་ཅི་ཡི་ཕྱིར། །ཞྭ་
བཞིན་སྤྱི་བོའི་གཙུག་ཏུ་མཆོད་པའི་གནས། །ཟ་ཟའི་ཚིག་བྲལ་རྒྱལ་
བའི་བཀའ་འགྱུར་ཆེ། །འ་ཅག་བསོད་ནམས་ལྷག་པའི་ངོས་སྐལ་
དུ༑ ༑ཡ་མཚན་ཆེན་པོས་ཐོབ་པ་ངོ་མཚར་ཆེ། །ར་བ་གངས་རིས་
བསྐོར་བའི་ཆོས་ལྡན་ཞིང་། །ལ་སེ་དབེན་ཚལ་ཉམས་དགའི་ཕོ་བྲང་
དུ༑ ༑ཤ་ཚ་སྙིང་རྗེ་ལྡན་པའི་བླ་མ་བཞུགས། །ས་སྟེང་འགྲན་ཟླ་བྲལ་
བ་ཁྱེད་ལ་འདུད། །ཧ་ལའི་དུག་གིས་གཟིར་བ་བདག་འདྲ་ཡང་། །
ཨ་ལ་ལ་ཧོ་སྐལ་བ་བཟང་སྙམ་ན། །ཡ་རབས་ཆོས་པ་རྣམས་ནི་ཅིས་
མི་དགྱེས། །དེ་ལས་བྱུང་བའི་དགེ་བ་བྱང་ཆུབ་བསྔོ། །ལ་སེ་ལྡེམ་
ནས་བཀའ་འགྱུར་ལུང་གསན་སྐབས་གསུངས་པའོ། །



དགེ་ལེགས་འདོད་འཇོའི་དཔེ་ཚོགས།
༄༅། །བླ་མའི་རྣལ་འབྱོར་བྱིན་རླབས་མྱུར་སྩོལ།
གནས་སྤྱི་གཙུག་པདྨ་ཟླ་བའི་སྟེང་། །ཕ་རྒྱལ་བ་ཀུན་དངོས་བཀའ་
དྲིན་ཅན། །མཚན་འཇམ་དབྱངས་ཆོས་ཀྱི་ཉི་མ་ནི། །སྐུ་དཀར་དམར་
གཞོན་ཚུལ་གཟི་བརྗིད་ཅན། །ཕྱག་མཉམ་བཞག་ཞལ་འཛུམ་སྤྱན་
གྱིས་གཟིགས། །གསུང་ཚངས་དབྱངས་ཆོས་སྒྲ་འུ་རུ་རུ། །ཐུགས་
འོད་གསལ་ཕྱག་རྒྱ་ཆེན་པོའི་ངང་། །ཚུལ་རབ་བྱུང་ངུར་སྨྲིག་པཎ་ཞུ་
གསོལ༑ ༑མགོན་དེ་ཡི་གནས་གསུམ་འོད་ཟེར་གྱིས། །ཆོས་འབྲེལ་
ཐོབ་ཞིང་ཡུལ་སྤྱན་དྲངས་ཐིམ། །སྐྱབས་མ་ལུས་འདུས་པའི་ངོ་བོ་
གྱུར༑ ༑དེ་ནས་ཡན་ལག་བདུན་པ་ནི། སྙིང་ནས་སྐྱབས་འགྲོ་མཆོད་
པ་འབུལ། །སྡིག་བཤགས་དགེ་ལ་རྗེས་ཡི་རང་། །ཆོས་འཁོར་བསྐོར་
ཞིང་བཞུགས་གསོལ་འདེབས། །དགེ་ཚོགས་བྱང་ཆུབ་ཆེན་པོར་
བསྔོ༑ ༑ས་གཞི་སྤོས་ཆུས་སོགས་མཎྜལ་དང་། བླ་མའི་གསོལ་
འདེབས་ཅི་ནུས་འདོན། མཚན་སྔགས་བཟླ་ན། ཨོཾ་ཨཱཿཧཱུྃ་གུ་རུ་མཉྫ་
གྷོ་ཥ་དྷརྨ་སུརྱ་སིདྡྷི་ཧཱུྃ། ཅི་ནུས་མཐར། བདག་ཅག་སྙིགས་དུས་སྐལ་
བ་བཟང་། །ཡི་དམ་རྒྱ་མཚོའི་སྐུ་རུ་བཞེངས། །རང་རྒྱུད་སྨིན་ཅིང་
གྲོལ་མཛད་པའི། །བཀའ་དྲིན་ཅན་ལ་གསོལ་བ་འདེབས། །བུ་ཡིས་



དེབ་བདུན་པ་རྣམ་ཐར་གཅེས་བཏུས།
བྱང་ཆུབ་མ་ཐོབ་པར། །ཕ་ཡིས་མཁྱེན་བརྩེའི་ནུས་པས་སྐྱོངས། །
འདི་ཕྱི་བར་དོའི་གནས་སྐབས་ཀུན། །རེ་ས་བླ་མ་ལས་གཞན་མེད། །
ཁ་ཙམ་ཚིག་ཙམ་མ་ཡིན་ནོ། །གསོལ་བ་སྙིང་གི་དཀྱིལ་ནས་འདེབས། །
བྱིན་རླབས་ཐུགས་ཀྱི་ཀློང་ནས་སྩོལ། །བདག་རྒྱུད་གྲོལ་བར་མཛད་
དུ་གསོལ། །ཞེས་གསོལ་བ་བཏབ་པའི་རྐྱེན་གྱིས་བླ་མ་ཐུགས་དགྱེས་
ཏེ་དབང་བསྐུར་བའི་དགོངས་པ་མཛད་པར་བསམ། བླ་མའི་གནས་
གསུམ་འབྲུ་གསུམ་ལས། །འོད་ཟེར་བདུད་རྩི་དཔག་མེད་བྱུང་། །
རང་གི་གནས་གསུམ་ཐིམ་པ་ཡིས། །དབང་བསྐུར་སྒྲིབ་དག་དངོས་
གྲུབ་ཐོབ། །མཐར་ནི་བླ་མ་རང་ལ་ཐིམ། །ཐུགས་ཡིད་གཅིག་ཏུ་
འདྲེས་པ་ལས། །དུས་གསུམ་རྟོག་པ་རྒྱུན་བཅད་དེ། །འོད་གསལ་ངང་
དུ་མཉམ་པར་བཞག །ཐུན་ལས་ལྡང་བ་ནི། སྐྱེ་བ་ཀུན་ཏུ་སོགས་བསྔོ་
སྨོན་ཤིས་པས་མཐའ་བརྒྱན་པས་བྱའོ། །ཞེས་རང་གི་སློབ་བུ་ཨ་ནེ་ཚུལ་ཁྲིམས་
དང་བྱང་ཆུབ་གཉིས་ནས་ནན་བསྐུལ་ལྟར་བོད་འཁྱམས་པ་མངྒའི་མིང་ཅན་གྱིས་སྦྱར་བའོ། །
དགེའོ། །



དགེ་ལེགས་འདོད་འཇོའི་དཔེ་ཚོགས།
༄༅། །བླ་མའི་ཞལ་གདམས་བདུད་རྩི་སྙིང་པོ།
སྐྱབས་གནས་བླ་མ་རིན་པོ་ཆེ་སྤྱི་བོར་བསྒོམ་ལ། དཔལ་ལྡན་རྩ་བའི་
བླ་མ་རིན་པོ་ཆེ། །བདག་གི་སྤྱི་བོར་པདྨའི་གདན་བཞུགས་ནས། །
བཀའ་དྲིན་ཆེན་པོའི་སྒོ་ནས་རྗེས་སུ་འཛིན། །སྐུ་གསུང་ཐུགས་ཀྱི་
དངོས་གྲུབ་སྩལ་དུ་གསོལ། །བླ་མ་མཁའ་འགྲོས་བྱིན་རླབས་ལུང་
བསྟན་བརྙེས། །ཐུགས་རྗེ་ཆེན་པོས་འགྲོ་བའི་དོན་མཛད་པའི། །
འཇམ་དབྱངས་བླ་མ་ཆོས་ཀྱི་ཉི་མ་ལ། །སྙིང་ནས་གསོལ་བ་འདེབས་
སོ་བྱིན་གྱིས་རློབས། །དང་པོ་བསམ་བྱ་ནི། བདག་ནི་སྐྱེ་བ་དམན་པ་
བུད་མེད་ལུས། །བསམ་པ་ཆོས་ལ་ཡོད་ཀྱང་རང་དབང་མེད། །ད་ནི་
ཕྱི་མ་དྲན་ནོ་བླ་མ་མཁྱེན། །ད་ནི་ལྷ་ཆོས་སྒྲུབ་བོ་བླ་མ་མཁྱེན། །ད་
ནི་འཁོར་བ་སྐྱུར་ཐོང་བླ་མ་མཁྱེན། །བློ་སྣ་ཆོས་ལ་འགྱུར་བར་བྱིན་
གྱིས་རློབས། །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་
ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་
ནས༑ ༑རྡོ་རྗེ་འཆང་གི་གོ་འཕང་མྱུར་ཐོབ་ཤོག །སྔ་དྲོ་དང་ཕྱི་དྲོར་
ཚར་གསུམ་རེ་འདོན། སྔ་དྲོ་སྐྱབས་འགྲོ། ཉིན་གུང་སྒྲོལ་མ། ཕྱི་དྲོ་
བདེ་སྨོན། ལྟུང་བཤགས། བཟང་སྤྱོད་སོགས་འདོན། ཕྱག་ནམ་ཁོམ་



དེབ་བདུན་པ་རྣམ་ཐར་གཅེས་བཏུས།
དུ་ཕུལ། མ་ཎི་རྒྱུན་དུ་ཁྲི་རེ་བཅས་འདོན་ན་སྔོན་འགྲོའི་གོ་ཆོད་འགྲོ།
བྲག་ར་བཀྲ་ཤིས་རི་ཁྲོད་པས་ལྕགས་ཕག་ཟླ་ཚེས་ལ་མཁར་མདོ་
དགོན་ཕུན་ཚོགས་གླིང་ནས་བྲིས་པ་དགེའོ། །
༄༅། །སེམས་ངོ་སྐྱོང་ཐབས།
རང་སེམས་མ་བཅོས་ཐ་མལ་ཤེས་པ་འདི། །ཉམས་ལེན་མ་བཅོས་
སྒོ་གསུམ་ལྷུག་པར་ཞོག །གསལ་སྟོང་ངོས་བཟུང་མེད་པར་རང་གི་
སེམས༑ ༑བསམ་བརྗོད་བྲལ་བའི་ངང་དུ་མཉམ་པར་ཞོག །འཁོར་
བ་ཐམས་ཅད་བློ་ཡི་འཁྲུལ་སྣང་ཙམ། །བྱ་བ་གང་ཡང་བླང་དོར་བྱ་
རྒྱུ་མེད། །རང་ཤར་རང་གྲོལ་ཆོས་ཉིད་རོལ་པའི་ངང་། །གཏད་སོ་
མེད་པར་ཁྱབ་བརྡལ་དབྱིངས་སུ་བརྡལ། །མཐའ་དབུས་མེད་པར་
ནམ་མཁའི་ངོ་བོ་ལ། །དམིགས་པར་ཨ་འཐས་བསྒོམ་བྱའི་ཡུལ་ལས་
འདས༑ ༑བདེ་སྡུག་མཚན་མས་མ་གོས་དྲི་མ་མེད། །འགྱུར་མེད་བདེ་
ཆེན་གཉུག་མའི་ངང་ལ་ཞོག །དམིགས་མེད་སྙིང་རྗེ་གཞན་གྱིས་
དབང་བསྒྱུར་ནས། །གནས་སྐབས་མཐར་ཐུག་སེམས་ཅན་ཕན་བདེ་
ལ༑ ༑འགོད་པའི་བསམ་སྦྱོར་ཉིན་མཚན་རྒྱུན་མི་འཆད། །བྱང་ཆུབ་
སེམས་ཀྱིས་དོན་གཉིས་འགྲུབ་པར་མཛོད། །དགེའོ། །
74



དགེ་ལེགས་འདོད་འཇོའི་དཔེ་ཚོགས།
༄༅། །རང་ངོ་བསྐྱང་ཚུལ།
རང་སེམས་མ་བཅོས་སྤྲོས་བྲལ་གནས་ལུགས་འདི། །
ཉམས་ལེན་མ་བཅོས་སྒོ་གསུམ་ལྷུག་པར་ཞོག །
གསལ་སྟོང་མ་བཅོས་རང་རིག་འདུས་མ་བྱས། །
བསྒོམ་པ་མ་བཅོས་ཡེངས་བསྒོམ་བྲལ་བར་ཞོག །
འཁོར་བ་ཐམས་ཅད་བློ་ཡི་འཁྲུལ་སྣང་ཡིན། །
བདེ་སྡུག་ཐམས་ཅད་གཟུང་འཛིན་རྣམ་རྟོག་ཡིན། །
བྱ་བཞག་ཐམས་ཅད་སྔོན་གྱི་བག་ཆགས་ཡིན། །
སྤང་བླང་རེ་དོགས་བྲལ་བའི་ངང་ལ་ཞོག །
བཀྲ་ཤིས།



དེབ་བདུན་པ་རྣམ་ཐར་གཅེས་བཏུས།
༄༅། །ལམ་བཟང་བགྲོད་པའི་སྨོན་ལམ།
ལྟ་བ་རྣམ་དག་བློ་བྲལ་ཆོས་སྐུ་ལ། །
བསྒོམ་པ་རང་བྱུང་ཞི་ལྷག་ཟུང་དུ་འཇུག །
གོལ་ས་ཆོད་ཅིང་སྐྱོན་མེད་ཏིང་འཛིན་གྱིས། །
ཐབས་ཤེས་དབྱེར་མེད་ལམ་བཟང་བགྲོད་པར་མཛོད། །
བྲག་ར་པས་སོ། །
༄༅། །ལམ་དུས་རྣལ་འབྱོར་བཅུ་ཡི་ཉམས་མྱོང་གི་གླུ་ཆུང་།
ན་མོ་གུ་རུ་སརྦ་བྷུ འཕགས་ཡུལ་པཎ་གྲུབ་གཞན་གྱིས་རྣ་བ་ལ་
མ་ཐོས། །རྣལ་འབྱོར་དབང་ཕྱུག་ས་དྲུག་བརྙེས་པ་ཡི་ལམ་མཆོག །
བདག་མེད་མཁའ་འགྲོའི་ཞལ་དྲོད་མ་ཉམས་པར་བཞུགས་པའི། །
ལམ་འབྲས་བརྒྱུད་འཛིན་དྲིན་ཆེན་བླ་མ་རྣམས་འདུད་དོ། །སྔོན་འགྲོ་
ཐུན་མོང་ཐུན་མིན་བསགས་སྦྱང་གིས་གཞི་སྦྱངས། །ལྟ་བ་འཁོར་
འདས་དབྱེར་མེད་བློ་སྦྱངས་ལ་ཞུགས་ནས། །སྣང་སེམས་སྒྱུ་མ་རྟེན་



དགེ་ལེགས་འདོད་འཇོའི་དཔེ་ཚོགས།
འབྲེལ་བརྗོད་བྲལ་དུ་བསྒོམས་པས། །དབང་གི་ལྷན་སྐྱེས་ཡེ་ཤེས་
རང་ངོ་ལ་འཕྲོད་དོ། །ཐ་མལ་སྣོད་བཅུད་སྣང་བ་ཐོག་མེད་ཀྱི་བག་
ཆགས༑ ༑ལྷ་དང་གཞལ་ཡས་ཁང་གི་རྣམ་པ་རུ་བསྒྱུར་ཏེ། །ནང་གི་
རྩ་ཐིག་རླུང་ཡིག་ལུས་དཀྱིལ་གྱི་ལྷ་ཚོགས། །རྟེན་དང་བརྟེན་པ་བཅས་
པ་མངོན་སུམ་དུ་མཇལ་འགྲོ། །རྩ་བའི་བླ་མ་དབང་ལྷ་གདན་གསུམ་
དུ་བཞེངས་ཏེ། །རིགས་ལྔ་བརྟུལ་ཞུགས་མཆོག་དབང་རིམ་ཅན་དུ་
བསྩལ་ནས། །ཕྱི་ནང་ལྷ་ཚོགས་དབང་བཞིའི་ཆུ་རྒྱུན་གྱིས་ཚིམ་ནས། །
ཚེ་འདིར་མཚན་དཔེས་བརྒྱན་པའི་ལྷ་སྐུ་རང་འགྱུར་འགྲོ། །རྫོགས་
རིམ་རྩ་གསུམ་འཁོར་ལོ་བཞི་ལྡན་དུ་གསལ་ཏེ། །གཏུམ་མོའི་མེ་ཡི་
རོལ་རྩེས་རྩ་སྦུབས་རྣམས་སྦྱངས་ནས། ཧཾ་ཡིག་གཞོན་ནུ་བརྙེས་
པས་དྭངས་མ་ཡིས་སྒྲུབ་ཁེངས། །འབར་འཛག་བདེ་དྲོད་རོལ་པས་
ཆོས་སྐུ་རང་ཐོབ་འགྲོ། །གཞན་ཡང་ཐུན་མཚམས་རྣལ་འབྱོར་བརྒྱད་
པོ་ཡི་ཉམས་ལེན། །ཉིན་མཚན་ཁོར་ཡུག་བརྩོན་པས་ས་ལམ་རྣམས་
བགྲོད་དེ། །ཚེ་འདིར་རྡོ་རྗེ་འཆང་གི་གོ་འཕང་རང་ཐོབ་ནས། །མཁའ་
མཉམ་འགྲོ་བའི་དོན་ཆེན་འགྲུབ་པ་ཞིག་ཡོངས་འགྲོ། །བརྩེ་བ་ཆེན་
པོའི་སྙིང་ནོར་ཟབ་རྒྱས་ཀྱི་ཉིང་ཁུ། །ཆགས་མེད་ལམ་དུས་ཡིད་
བཞིན་ནོར་བུ་འདི་ཡིན་པས། །ཕ་ནོར་བུ་ཡིས་ལོན་བཞིན་ཉམས་
ལེན་ལ་བརྩོན་དང་། །སྐུ་ཚེ་དོན་ཡོད་བྱེད་པའི་སྐལ་བཟང་ལ་སྤྱོད་
འ1



དེབ་བདུན་པ་རྣམ་ཐར་གཅེས་བཏུས།
འགྲོ༑ ༑དེ་ལྟར་ལམ་དུས་འདོན་སྒོམ་སྦྲགས་མ་ཚར་རེས་ཀྱང་ལམ་དབང་ཚད་ལྡན་རེ་
ཐོབ་རྒྱུ་ཡོད་ཅིང་། དེ་བཞིན་དུ་དབང་ཡང་ནས་ཡང་དུ་བླངས་པས་ལམ་གཞན་མ་བསྒོམས་
ཀྱང་དབང་ཁོ་ན་ཉིད་ཀྱི་ནུས་པས། སྤངས་རྟོགས་ཀྱི་ཡོན་ཏན་དང་ས་ལམ་གྱི་རྟེན་འབྲེལ་
ཐམས་ཅད་རང་ཤུགས་ཀྱིས་འགྲིགས་ཏེ་རྡོ་རྗེ་འཆང་གི་གོ་འཕང་ཐོབ་པ་ནི་ངེས་པར་ཡིན་པས་
ཡིད་ཆེས་པའི་གནས་སུ་མཛད་འཚལ་ལོ། །བྲག་ར་བན་རྒན་གྱིས་བྲིས་པ་དགེ་ཞིང་བཀྲ་
ཤིས་སོ། །
༄༅། །ཉམས་མྱོང་རྟོགས་མཛོད་ཀྱི་གླིང་བུ།
སྐྱབས་ཀུན་འདུས་ཞལ་དྲིན་ཆེན་བླ་མ་ལ་བཏུད་ནས། །ལམ་འབྲས་
སྣང་རྒྱུད་ཉམས་མྱོང་རྟོགས་མཛོད་ཀྱི་གླིང་བུ། །མདོར་བསྡུས་སྐལ་
ལྡན་རྣ་བའི་བཅུད་དུ་རང་བསྒྲགས་པས། །དད་གསུམ་སྙིང་གི་ཆུ་
སྐྱེས་བཞད་པ་རང་མཛོད་ཅིག །མ་དག་སྣང་བའི་ཉམས་ཀྱིས་ངེས་
འབྱུང་གི་རྐང་ཚུགས། །ལྷག་བསམ་ཉམས་ཀྱི་སྣང་བས་བྱང་སེམས་
ཀྱི་ལུས་རྒྱས། །སྤྲོ་སྐྱེད་དག་པའི་སྣང་བས་ཡོན་ཏན་གྱི་ཡིད་འཕྲོག །
རྒྱལ་བའི་གསང་གསུམ་འཁོར་ལོའི་རྒྱན་བཟང་ལ་སྨོན་མཛོད། །
ཀུན་གཞི་རྒྱུ་རྒྱུད་འཁོར་འདས་དབྱེར་མེད་དུ་ཤེས་ནས། །ཐབས་
78



དགེ་ལེགས་འདོད་འཇོའི་དཔེ་ཚོགས།
རྒྱུད་རིམ་གཉིས་ཟབ་མོའི་ཏིང་འཛིན་གྱི་ཟློས་གར། །ལྟ་བས་དུག་
གསུམ་རིམ་པར་བདེ་སྟོང་དུ་བརྡལ་ཏེ། །འབྲས་རྒྱུད་སྐུ་བཞིའི་རྒྱལ་
སྲིད་མྱུར་དུ་རང་མཛོད་ཅིག །རྒྱུད་སྡེ་ཀུན་གྱི་ཟབ་དོན་རྟེན་འབྲེལ་
གྱི་གནད་འགག །གསུང་ངག་ལམ་འབྲས་མ་བསྒོམ་གཞན་གྱིས་ནི་
མི་ཤེས། །སྐལ་བཟང་ཚེ་འདིར་གྲུབ་མཐའ་སྙོགས་འདོད་ཅིག་ཡོད་
ན་༑ ༑ལམ་འབྲས་སྒོམ་ཆེན་མཛོད་དང་ལྟས་མོ་ཞིག་འཆར་རོ། །
ཞེས་པའང་བྲག་ར་རྒན་བུས་ཁྲོན་པའི་སྦལ་པའི་གཏམ་ལགས།
༄༅། །ལམ་འབྲས་ཀྱི་ལྟ་སྒོམ་སྤྱོད་འབྲས་ཀྱི་རྣམ་བཞག་
མདོར་བསྡུས་སུ་བརྗོད་པ་བཞུགས་སོ།
སྐྱབས་ཀུན་འདུས་ཞལ་དྲིན་ཆེན་བླ་མ་ལ་བཏུད་ནས། །ལམ་འབྲས་
ལྟ་སྒོམ་སྤྱོད་འབྲས་མདོར་བསྡུས་ཤིག་འབྲི་འོ། །ཐུན་མོང་ལམ་གྱི་
རིམ་པའི་བློ་སྦྱོང་ལ་འབུང་སྟེ། །རྣམ་རྟོག་ཕྲ་རགས་ཞི་བས་རང་མལ་
དུ་འཇོག་ནས། །གསལ་ཙམ་ངོ་བོ་སྐྱེ་མེད་ལྷག་གེར་དུ་མཐོང་བས། །
ལུང་རིགས་མན་ངག་ཟབ་མོས་མེ་ལོང་ལྟར་ཕྱིས་ཏེ། །ཆོས་ཀུན་
དབྱིངས་ཀྱི་རོལ་པའི་སྟོན་མོ་ཞིག་གཟིགས་མཛོད། །དབང་ཐོབ་དམ་
ཚིག་ལྡན་པའི་སྒྲུབ་པ་པོའི་ཉམས་ལེན། །ཡེ་ཤེས་གཏན་ལ་འབེབས་



དེབ་བདུན་པ་རྣམ་ཐར་གཅེས་བཏུས།
པ་རྒྱུ་དུས་ཀྱི་ལྟ་བ། །ཕྱི་ནང་སྣོད་བཅུད་ཐམས་ཅད་རང་སེམས་ཀྱི་
ཆོ་འཕྲུལ། །ཀུན་གཞི་སེམས་ཀྱི་གཞི་རྩ་ཆོད་པ་རང་མཛོད་ཅིག །
དེ་ཡང་གཟུང་འཛིན་གཉིས་བྲལ་རང་རིག་གི་སྒྱུ་མ། །སྐྱེ་འགག་གནས་
པས་སྟོང་པ་རྟེན་འབྲེལ་གྱི་རང་རྩལ། །བརྗོད་མེད་དབྱིངས་ཀྱི་རང་
ཞལ་རྟོག་མེད་དུ་སྐྱོངས་མཛོད། །ཆོས་ཅན་འཁོར་བ་ཞེས་བྱ་བཙལ་
བས་རང་མ་རྙེད། །ཆོས་ཉིད་མྱང་འདས་ཞེས་བྱ་ལོགས་སུ་རང་མ་
གྲུབ༑ ༑འཁོར་འདས་དབྱེར་མེད་ངང་ལ་བདེ་མོ་རང་འདུག་མཁན།།
ལམ་འབྲས་སྒོམ་ཆེན་མམ་གཏོགས་སུ་ཞིག་རང་མེད་འགྲོ། །ཀུན་
གྱི་མོས་པས་ཆོས་དབྱིངས་རྒྱ་མཚོ་ལ་འཇུག་ཀྱང་། །རང་བྱུང་རིག་
པའི་ངོ་བོ་ངེས་ཤེས་ནི་རྙེད་དཀའ། །ཚོགས་བསགས་སྒྲིབ་སྦྱོང་གཉིས་
ཀྱི་ལག་རྗེས་ལ་བརྟེན་ན། །སྟོང་ཉིད་སྙིང་རྗེའི་དངོས་གྲུབ་རང་བྱུང་
གིས་ཐོབ་འགྲོ། །དེ་སྐད་བྲག་ར་རྒན་བུའི་ཉམས་ཆུང་གི་རྟོགས་
བརྗོད༑ ༑སྐལ་བཟང་དོན་གཉེར་མཆིས་ན་ཉན་པར་རང་གྱུར་ཅིག །



དགེ་ལེགས་འདོད་འཇོའི་དཔེ་ཚོགས།
༄༅། །འཁོར་འདས་དབྱེར་མེད་ཀྱི་ལྟ་བའི་གསོལ་འདེབས།
གསུང་ངག་ལམ་གྱི་རྩ་བ་བླ་མ་ལས། །དབང་ཐོབ་དམ་ཚིག་ལྡན་པའི་
སྒྲུབ་པ་པོས། །ཡིད་ཆེས་གསུམ་དང་གུས་པ་རྣམ་གསུམ་གྱིས། །བླ་
མའི་བྱིན་རླབས་སྙིང་ལ་འཇུག་པར་ཤོག །རང་སེམས་མ་བཅོས་
གསལ་སྟོང་ཆོས་ཀྱི་སྐུ། །རང་ངོ་མ་ཤེས་མ་རིག་འཁྲུལ་སྣང་འཁྱམ། །
ཕུང་ཁམས་སྐྱེ་མཆེད་ཕྱི་ནང་སྣོད་བཅུད་སོགས། །མེད་བཞིན་སྣང་
བའི་རང་མཚང་རིག་པར་ཤོག །གླིང་གཞི་ཨེ་ཝཾ་མ་ཡའི་བརྗོད་བྱའི་
དོན༑ ༑ལྷན་སྐྱེས་གསུམ་གྱིས་གཏན་ལ་འབེབས་པའི་དུས། །གཞི་
ལམ་འབྲས་བུའི་རྣམ་བཞག་མ་ལུས་པ། །གསལ་སྟོང་ཟུང་འཇུག་
རྣམ་རོལ་ཤེས་པར་ཤོག །འཁོར་འདས་ཆོས་ཀུན་སེམས་ཉིད་བག་
ཆགས་སྣང་། །དེ་ཡང་ལས་ཉོན་རྐྱེན་གྱིས་སྒྱུ་མའི་གཟུགས། །རྒྱུ་
འབྲས་བསླུ་མེད་རྟེན་འབྲེལ་ཟབ་མོའི་གནད། །བརྗོད་བྲལ་དོན་གྱི་
གནས་ལུགས་རྟོགས་པར་ཤོག །འཁོར་བ་ཞེས་བྱ་བཙལ་བས་མ་
རྙེད་པར། །མྱང་འདས་དབྱིངས་སུ་དག་པའི་རྟོགས་པ་འཆར། །དེ་
ཕྱིར་འཁོར་འདས་གཉིས་སྣང་ནུབ་པའི་ཕྱིར། །བསྒོམ་བྱ་བསྒོམ་བྱེད་
བྲལ་བ་རྟོགས་པར་ཤོག །ཆོས་དང་ཆོས་ཅན་དབྱེར་མེད་ལྷན་ཅིག་



དེབ་བདུན་པ་རྣམ་ཐར་གཅེས་བཏུས།
སྐྱེས༑ ༑ཡེ་ཤེས་འོད་གསལ་འདུས་མ་བྱས་པའི་ཀློང༌། །དམིགས་
མེད་སྙིང་རྗེའི་རང་རྩལ་མ་འགག་པར། །ཐབས་ཤེས་དབྱེར་མེད་རང་
ངོ་རྟོགས་པར་ཤོག །མདོ་རྒྱུད་ཀུན་གྱི་སྙིང་པོའི་བཅུད་བསྡུས་པ། །
འཁོར་འདས་དབྱེར་མེད་ཟབ་མོ་ལྟ་བའི་གནད། །ཉམས་སུ་བསྟར་
བའི་སྐལ་བཟང་གདུལ་བྱ་རྣམས། །རྒྱལ་བའི་དགོངས་དོན་ཇི་བཞིན་
རྟོགས་པར་ཤོག །ལུང་རིགས་མན་ངག་ཟབ་མོས་མ་བརྒྱན་པའི། །
རང་དགར་སྐྱེ་བོའི་བླུན་སྒོམ་འུད་པོ་ཆེ། །སྙན་གྲགས་བྲག་ཆའི་རྗེས་
སུ་མ་འབྲང་བར། །ཆོས་ཚུལ་འདི་ཡི་རྗེས་སུ་འཇུག་པར་ཤོག །རྒྱལ་
བ་ཀུན་དངོས་དྲིན་ཆེན་བླ་མ་ཡི། །གསང་གསུམ་ཡོན་ཏན་ཡིད་ལ་
དྲན་པའི་མཐུས། །མོས་གུས་དག་སྣང་ཕྱོགས་མེད་རྒྱས་པ་ཡིས། །
རྒྱལ་ བའི་ ཡོན་ ཏན་ ཀུན་ ལ་ དབང་ འབྱོར་ ཤོག །ཅེས་ཀྱང་འཁོར་འདས་
དབྱེར་མེད་ཀྱི་ལྟ་བ་འདི་ལ་སྙིང་ནས་དད་པ་ཐོབ་པ་བོད་ཀྱི་མངྒ་ལས་གསོལ་བ་བཏབ་པའོ། །
དགེའོ། །



དགེ་ལེགས་འདོད་འཇོའི་དཔེ་ཚོགས།
༄༅། །བླ་མ་ཡི་དམ་གྱིས་གནང་བའི་གནས་མཆོག་བྲག་ར་
བདེ་གཤེགས་གླིང་གི་གསོལ་འདེབས་ཡིད་
བཞིན་ནོར་བུ་བཞུགས་སོ། །
ན་མོ་ལོ་ཀེ་ཤྭ་ར་ཡེ། གནས་ཆེན་ཀུན་འདུས་བྲག་ར་བདེ་གཤེགས་
གླིང་༑ ༑ཡི་དམ་ཐུགས་རྗེ་ཆེན་པོ་བཞུགས་པའི་གནས། །མཐོང་ཐོས་
དྲན་རེག་འགྲོ་བ་འདྲེན་པའི་དཔལ། །ཞིང་མཆོག་པོ་ཏ་ལ་ལ་གསོལ་
བ་འདེབས། །སྐུ་ཡི་བཀོད་པ་ལོངས་སྐུ་མཚན་དཔེས་བརྒྱན། །
གསུང་གི་བཀོད་པ་རང་བྱུང་ཡི་གེ་དྲུག །ཐུགས་ཀྱི་བཀོད་པ་ཕྱག་
མཚན་པདྨོའི་སྦུབས། །འཕགས་པའི་གསང་གསུམ་གནས་ལ་གསོལ་
བ་འདེབས། །གསོལ་བ་བཏབ་ན་ཚེ་འདིར་བསམ་དོན་འགྲུབ། །
གནས་འབྲེལ་བཞག་ན་བྱང་ཆུབ་ལམ་སྣ་ཟིན། །མོས་གུས་དྲན་ན་ངན་
སོང་སྐྱེ་སྒོ་གཅོད།།འགྲོ་དྲུག་འདྲེན་པའི་གནས་ལ་གསོལ་བ་འདེབས།།
བླ་མ་ཡི་དམ་མཁའ་འགྲོའི་བྱིན་རླབས་དང་། །བདག་སོགས་གསོལ་
བ་བཏབ་པའི་ནུས་མཐུ་ཡིས། །ཚེ་འདིར་ནད་གདོན་བར་ཆད་ཞི་བ་
དང་༑ ༑ཕྱི་མ་པོ་ཏ་ལ་རུ་སྐྱེ་བར་ཤོག །ཅེས་པ་འདིའང་བན་རྒན་རང་ལ་ཡིད་ཆེས་
ཁུང་བཙུན་གྱི་དད་པ་རྙེད་པའི་སྒོ་ནས་གསོལ་བ་རྩེ་གཅིག་ཏུ་བཏབ་པ་དགེའོ། །སརྦ་དཱ་མངྒ་ལམ།



དེབ་བདུན་པ་རྣམ་ཐར་གཅེས་བཏུས།
༄༅། །ཚོགས་གླུ་རྡོ་རྗེའི་གླུ་དབྱངས།
བླ་མའི་སྐུ་ཡི་ཡོན་ཏན། །མཛེས་ཤིང་བལྟ་བས་མི་ངོམ། །མཚན་དང་
དཔེ་བྱད་ཡོན་ཏན། །རྒྱན་བཟང་བཞིན་དུ་བཀོད་འགྲོ། །བླ་མའི་
གསུང་གི་ཡོན་ཏན།།ཚངས་པའི་དབྱངས་སྙན་འདྲ་བ། །འགག་མེད་
ཆོས་ཀྱི་སྒྲ་དབྱངས། །གླིང་བུ་བཞིན་དུ་བསྒྱུར་འགྲོ། །བླ་མའི་ཐུགས་
ཀྱི་ཡོན་ཏན། །བདེ་སྟོང་ནམ་མཁའ་འདྲ་ལ། །ཇི་ལྟ་ཇི་སྙེད་ཤེས་པ།།
སྐར་ཚོགས་བཞིན་དུ་བཀྲ་ཡོད། །ཕྱི་སྣོད་འཇིག་རྟེན་དག་པ། །ཨོ་
རྒྱན་མཁའ་འགྲོའི་ཕོ་བྲང་། །ནང་བཅུད་འགྲོ་བ་དག་པ། །དཔའ་བོ་
མཁའ་འགྲོའི་ཚོགས་གྲལ། །ཚོགས་ཁང་གཞལ་ཡས་འབར་བ། །
ཀ་པཱ་ལ་ཡི་སྣོད་མཆོག །ནང་གི་ཚོགས་རྫས་འདོད་ཡོན། །ཐབས་
དང་ཤེས་རབ་རྫས་མཆོག །བླ་མ་རྡོ་རྗེ་སློབ་དཔོན། །དབུས་ཀྱི་གསེར་
རི་ལྷུན་པོ། །མཆེད་ལྕམ་རྡོ་རྗེ་སྤུན་གྲོགས། །གསེར་རི་རོལ་མཚོས་
བསྐོར་ཡོད། །ཚོགས་མགྲོན་དཔའ་བོ་མཁའ་འགྲོ། །སྤྲིན་ཕུང་བཞིན་
དུ་འདུས་བྱུང་། །གཡས་གྲལ་དཔའ་བོ་བཞུགས་ཡོད། །ཐབས་ཀྱི་
རྡོ་རྗེའི་གར་མཁན། །གཡོན་གྲལ་དཔའ་མོ་བཞུགས་ཡོད། །ཤེས་
རབ་དབྱིངས་ཀྱི་ཉམས་དབྱངས། །ཐབས་ཤེས་མཉམ་པར་སྦྱོར་
84



དགེ་ལེགས་འདོད་འཇོའི་དཔེ་ཚོགས།
ནས༑ ༑བདེ་སྟོང་ཚོགས་ལ་རོལ་མཛོད། །ཚོགས་འཁོར་ཚིམ་པ་
དྲུག་ལྡན། །ནམ་མཁའ་མཛོད་ཀྱི་ལོངས་སྤྱོད། །གཙང་སྨེའི་རྣམ་རྟོག་
སྤངས་ཏེ། །བདེ་ཆེན་རོལ་པས་བརྒྱན་འགྲོ། །རྣལ་འབྱོར་ཡོན་བདག་
རྣམ་ཚོ། །ཚོགས་གཉིས་ཟུང་དུ་འབྲེལ་ཤོག །ས་ལམ་རྡོ་རྗེའི་འགྲོས་
ཀྱིས༑ ༑ཡན་ཡག་བདུན་ལྡན་ཐོབ་འགྲོ། །གཞན་ཡང་འབྲེལ་ཐོབ་
རྣམ་ཚོ། །དད་མོས་སྙིང་སྟོབས་བསྐྱེད་དེ། །འཁོར་ཚོམ་འབུམ་དང་
བཅས་པ། །དུས་གཅིག་མངོན་སངས་རྒྱས་ཤོག །
ཚད་མ་
3
,7
y5
་
:
ཚས་༡༧
ཨཱན་ད་
: 1:11:
1:3*
15. 4, -
*



དེབ་བདུན་པ་རྣམ་ཐར་གཅེས་བཏུས།
༄༅། །ཚོགས་གླུ་མཁའ་འགྲོའི་གར་དབྱངས།
དཀྱིལ་འཁོར་དབུས་ན་བཞུགས་པའི། །དྲིན་ཆེན་བླ་མ་དྲན་བྱུང་། །
མོས་གུས་གདུང་དབྱངས་ལེན་ནོ། །བྱིན་རླབས་སྙིང་དབུས་འཇུག་
མཛོད༑ ༑དུས་གསུམ་རྒྱལ་བའི་ཡུམ་གཅིག །མཁའ་སྤྱོད་དབང་མོ་
དྲན་བྱུང་། །དད་མོས་རྟེན་འབྲེལ་འཛོམས་པས། །མངོན་སུམ་རྗེས་
སུ་བཟུང་མཛོད། །རང་ལུས་རྒྱལ་བའི་དཀྱིལ་འཁོར། །གདན་གསུམ་
ལྷ་ཚོགས་དྲན་བྱུང་། །རྩ་ཐིག་རླུང་ཡིག་དྭངས་མའི། །འཇའ་ལུས་
སྐུ་རུ་གྲུབ་མཛོད། །མ་སྲིང་ཚུལ་དུ་ཉེ་བའི། །གནས་གསུམ་མཁའ་
འགྲོ་དྲན་བྱུང་། །སྒྲུབ་པོའི་བར་ཆད་སེལ་ཞིང་།།བདེ་ཆེན་ལྷན་ཅིག་
སྦྱོར་མཛོད། །དམ་ཅན་བུ་བཞིན་སྐྱོང་བའི། །མ་མགོན་ལྕམ་དྲལ་
དྲན་བྱུང་། །དགྲ་བགེགས་ལོག་འདྲེན་ཚར་གཅོད། །མ་གཡེལ་སྲུང་
སྐྱོབས་གནང་མཛོད། །དཔལ་ལྡན་བླ་མའི་ཐུགས་སྲས། །མཆེད་ལྕམ་
སྤུན་གྲོགས་དྲན་བྱུང་། །དམ་ཚིག་གཙང་མས་འབྲེལ་ཏེ། །མི་འབྲལ་
བརྩེ་གདུང་སྐྱོངས་མཛོད། །ཚེ་འདིར་ཕ་མར་འབྲེལ་ཐོབ། །བྱམས་
དང་སྙིང་རྗེ་དྲན་བྱུང་། །འཁོར་ཚོམ་འབུམ་དང་བཅས་པ། །དུས་
གཅིག་དངོས་སངས་རྒྱས་ཤོག །འགྲོ་བའི་མིག་གཅིག་དམ་པ། །



དགེ་ལེགས་འདོད་འཇོའི་དཔེ་ཚོགས།
དཔལ་ལྡན་བླ་མའི་ཞབས་བརྟན། །བཤད་སྒྲུབ་ཆུ་བོའི་རྒྱུན་བཞིན། །
འགྲོ་ཁམས་ཡོངས་སུ་སྨིན་མཛོད། །བཀྲ་ཤིས་ས་གསུམ་སྣང་བས། །
དགེ་མཚན་ནུབ་པ་མེད་པར། །བསྟན་འགྲོ་རྫོགས་ལྡན་འབྱོར་པས། །
ལང་ཚོ་གསར་པ་རྒྱས་ཤོག །ཅེས་རྨ་ལུང་རྡོ་རྗེའི་བྲག་རིའི་དབེན་གནས་ནས་བོད་
ཁམས་པ་འཇམ་དབྱངས་ཆོས་ཀྱི་ཉི་མས་ཚོགས་མཆོད་ཀྱི་སྐབས་སུ་བླངས་སོ། །དགེའོ། །
:
me| ན་
འབའ་
7ས༢འ་བར/wws7
བ་དང་
༡
འབྲེལ་བའི་གཅོད་ཀྱི་གདམས་པ་ཉམས་སུ་
ལེན་ཚུལ་བཞུགས་སོ། །
:
-
ལ:
་ལ་
བླ་མ་མཁའ་སྤྱོད་དབང་མོའི་ཞབས་ལ་ཕྱག་འཚལ་ལོ། །འདིར་ནཱ་
རོ་མཁའ་སྤྱོད་ཀྱི་ཀུ་སཱ་ལའི་ཚོགས་བསགས་དང་འབྲེལ་བའི་གཅོད་
ཀྱི་གདམས་པ་ཉམས་སུ་ལེན་པ་ལ། སྔོན་འགྲོ། དངོས་གཞི། རྗེས་
གསུམ་ལས། དང་པོ་ནི། འདིའི་སྨིན་གྲོལ་གྱིས་རྒྱུད་སྨིན་ཞིང་དམ་
ཚིག་དང་ལྡན་པའི་རྣལ་འབྱོར་པས་ལྷའི་ང་རྒྱལ་གྱིས་དབང་སྡུད་བསྡུ་
བ་ནི། ཕཊ། སྤྱིར་སྣང་ཞིང་སྲིད་པའི་ལྷ་འདྲེ་དང་། །དགོས་བདག་
ལ་གནོད་བྱེད་གདོན་བགེགས་ཚོགས། །རང་ཕག་མོའི་ཐུགས་ཀའི་



དེབ་བདུན་པ་རྣམ་ཐར་གཅེས་བཏུས།
འོད་ཟེར་གྱིས། །འདིར་བཀུགས་ནས་རང་སེམས་དང་དབྱེར་མེད་
གྱུར༑ ༑ཕཊ་ཕཊ་ཕཊ། སྐྱབས་སེམས་ནི། བདག་སོགས་ལྷ་འདྲེས་
གཙོར་བྱས་སེམས་ཅན་རྣམས། །བླ་མ་དཀོན་མཆོག་གསུམ་ལ་སྐྱབས་
སུ་མཆི། །གཉིས་འཛིན་འཁྲུལ་པའི་འགྲོ་རྣམས་སྒྲོལ་བའི་ཕྱིར། །
གཅོད་ཡུལ་ཟབ་མོ་ཉམས་སུ་བླངས་བར་བགྱི། །ལན་གསུམ། གཉིས་
པ་དངོས་གཞི་ཚོགས་ཞིང་བསྐྱེད་པ་ནི། གནས་རང་སྣང་དག་པ་
མཁའ་སྤྱོད་ཞིང་། །དབུས་སེང་ཁྲི་པད་ཟླ་ཉི་མའི་སྟེང་། །ཕ་དྲིན་
ཆེན་བླ་མ་རྡོ་རྗེ་ཆོས། །སྐུ་དམར་གསལ་བཅུ་དྲུག་ལང་ཚོ་ལྡན། །
ཕྱག་ཐབས་ཤེས་རྡོར་དྲིལ་ཐུགས་ཀར་བསྣོལ། །དར་རུས་པའི་རྒྱན་
རྫོགས་བཞུགས་པའི་མཐར། །རྗེ་སྙན་བརྒྱུད་བླ་མ་ཡི་དམ་ལྷ། །མ་
མཁའ་འགྲོ་ཆོས་སྲུང་ནོར་ལྷས་བསྐོར། །ཐུགས་འོད་ཀྱིས་སྐྱབས་
ཡུལ་སྤྱན་དྲངས་ཐིམ། །དབྱིངས་འཇའ་འོད་མཆོད་སྤྲིན་ཀློང་དུ་
གསལ༑ ༑ཕཊ། རྗེ་བླ་མ་རྣམས་ལ་གསོལ་བ་འདེབས། །བདག་
གཉིས་འཛིན་རེ་དོགས་ཆོད་དུ་གསོལ། །ལུས་ལོངས་སྤྱོད་དགེ་ཚོགས་
མཎྜལ་འབུལ། །ཡུལ་ཁྱེད་ཀྱིས་བཞེས་ནས་བྱིན་གྱིས་རློབས། །ཕཊ་
ཕཊ་ཕཊ། རང་སེམས་རྣལ་འབྱོར་མ་དཔལ་མཁའ་ལ་ཐོན། །ཕྱག་
གཡས་གྲི་གུག་ཕུང་པོའི་སྨིན་མཚམས་སུ། །རེག་པ་ཙམ་གྱིས་ཐོད་
པ་ལིང་གིས་བཀོག །ཐོད་པའི་སྐྱེད་བུ་གསུམ་གྱི་ཁར་བཞག་པས། །



--
---
དགེ་ལེགས་འདོད་འཇོའི་དཔེ་ཚོགས།
སྟོང་གསུམ་དང་མཉམ་ཡངས་པའི་སྣོད་གྱུར་ནས། །རྐང་གཡོན་ནས་
བརྩམས་དུམ་བུར་གཏུབས་ཏེ་བླུགས། །ཨོཾ་ཨཱཿཧཱུྃ་དང་ཧ་ཧོ་ཧཱུྃཞེས་
བརྗོད་པས། ཡེ་ཤེས་མེ་འབར་ཐོད་པའི་དམ་རྫས་ཀུན། །ཞུ་ཞིང་ཁོལ་
བས་ཡེ་ཤེས་བདུད་རྩིར་གྱུར། །ཐུགས་ནས་སྤྲུལ་པའི་ལྷ་མོའི་ཚོགས་
རྣམས་ཀྱིས། །ལས་བྱེད་ཚུལ་གྱིས་བདུད་རྩིའི་མཆོད་པ་འབུལ། །
བཀའ་དྲིན་མཉམ་མེད་རྩ་བའི་བླ་མ་མཆོད། །བླ་མ་ཡི་དམ་སངས་
རྒྱས་བྱང་སེམས་མཆོད། །དཔའ་བོ་མཁའ་འགྲོ་ཆོས་སྐྱོང་ནོར་ལྷ་
མཆོད། །གཞན་ཡང་མཆོད་ཡུལ་ལྷ་ཚོགས་མཉེས་གྱུར་ནས། །མཆོག་
དང་ཐུན་མོང་དངོས་གྲུབ་སྩལ་དུ་གསོལ། །ལྷག་མའི་བདུད་རྩི་འགྲོ་
བ་ཀུན་ལ་སྦྱིན། །ཚོགས་རྫོགས་སྒྲིབ་བྱང་རྣམ་མཁྱེན་མྱུར་ཐོབ་ཤོག །
ཕཊ༑ ཅེས་བརྗོད་པས་གནོད་བྱེད་གདོན་བགེགས་ཐམས་ཅད་ཤོག་
ཟེར་བའི་བརྡར་གོ་ནས་འུར་ཐིབ་ཀྱིས་འོང་བར་བསམ། ཕཊ། ཅེས་
བརྗོད་པས་ཐམས་ཅད་རང་གི་མཐའ་སྐོར་དུ་ནག་འཁྲིག་གིས་འཁོད་
པར་བསམ་ལ། ཕཊ། ཅེས་བརྗོད་པས་རང་རིག་རྣལ་འབྱོར་མ་ཚངས་
བུག་ནས་ཐོན་ཏེ་གྲི་གུག་གིས་རང་ལུས་སྡོང་རྒན་ལྟར་བཤགས་ནས་
ལྷ་འདྲེ་རྣམས་ལ་བྱིན་པར་བསམ་སྟེ་འདི་སྐད་དོ། །རང་རིག་པ་ལྷ་
ཡི་གྲི་གུག་གིས། །ལུས་བེམ་པོའི་ཤ་ཁྲག་གཅལ་དུ་བཀྲམས། །
མགྲོན་གནོད་བྱེད་གདོན་བགེགས་ཚོགས་ལ་བྱིན། །ཤ་ཧབ་ཀྱིས་ཟོ་



དེབ་བདུན་པ་རྣམ་ཐར་གཅེས་བཏུས།
ལ་ཚིམ་པར་གྱིས། །ཁྲག་ཧུབ་ཀྱིས་འཐུང་ལ་ངོམ་པར་གྱིས། །ལུས་
ལྷག་མ་ཙམ་ཡང་མེད་པར་གྱིས། །ཚེ་སྔོན་གྱི་ལན་ཆགས་བུ་ལོན་
བྱང་། །ནད་གདོན་དང་བར་ཆད་དབྱིངས་སུ་ཞི། །བདག་འཛིན་དང་
ཉོན་མོངས་རྡུལ་དུ་རློག །བདུད་བཞི་ཡི་རྩ་བ་ཆོད་པར་ཤོག །ཕཊ།
གསུམ་པ་རྗེས་བསྔོ་བ་ནི། མཐར་མཆོད་བྱ་མཆོད་བྱེད་མི་དམིགས་
པ༑ ༑གཞི་འཁོར་འདས་དབྱེར་མེད་དབྱིངས་སུ་ཡལ། །ལམ་ལྷ་
སྔགས་ཆོས་སྐུའི་རྣམ་རོལ་གྱིས། །དོན་འབྲས་བུ་སྐུ་གསུམ་མངོན་
གྱུར་ཅིག །ཅེས་བརྗོད་པས་འཁོར་གསུམ་དམིགས་མེད་ཀྱི་ལྟ་བས་
རྒྱས་གདབ་སྟེ་བསྔོ་སྨོན་ཅི་ཤེས་བྱའོ། །ཞེས་ལམ་འདི་ལ་ངེས་ཤེས་ཅུང་ཟད་
རྙེད་པ་འཇམ་དབྱངས་ཆོས་ཀྱི་ཉི་མས་རྡོ་རྗེ་འཆང་མཁྱེན་བརྩེའི་ཞབས་ཀྱིས་མཛད་པའི་ཀུ་སཱ་
ལའི་ཚོགས་བསགས་ལ་གཞི་བྱས། སྦྱོར་རྗེས་སོགས་ཅུང་ཟད་ཁ་བསྐོང་སྟེ་རང་གི་སློབ་མ་
རྣམས་ཀྱིས་བསྐུལ་བའི་ངོར་མཁའ་འགྲོའི་ཞལ་ལུང་བཞིན་བྲིས་པ་འདིས་ཀྱང་རང་གཞན་
སེམས་ཅན་ཐམས་ཅད་མཁའ་སྤྱོད་འགྲུབ་པའི་རྒྱུར་གྱུར་ཅིག །སརྦ་མངྒ་ལམ།



དགེ་ལེགས་འདོད་འཇོའི་དཔེ་ཚོགས།
༄༅། །ཆུ་ཚོད་འཁོར་ལོའི་བསྟན་བཅོས་ཀུན་ཕན་
ཆོས་ཀྱི་འཁོར་ལོ་བཞུགས་སོ།
ཨོཾ་མ་ཎི་པདྨེ་ཧཱུྃ་ཧཱུྃ། བླ་མ་སྤྱན་རས་གཟིགས་ལ་ཕྱག་འཚལ་ལོ། །
འགྲོ་དྲུག་བློ་སྣ་ཆོས་ལ་བསྒྱུར་དུ་གསོལ། །དེ་ལ་རྣམ་པར་དཀར་བ་
དགེ་བའི་བློ། །ཡང་དག་ཐར་པའི་ལམ་ལ་ཕྱོགས་པ་རྣམས། །དམ་
ཆོས་བསྒྲུབ་པ་མི་གཙོ་སྒྲུབ་ཚུལ་གཙོ། །ཞེས་པའི་གསུངས་ནི་གདམས་
ངག་མཆོག་གཅིག་གོ། །གང་ཞིག་དབང་པོ་ཡང་རབ་སྔོན་སྦྱངས་ཅན།།
དད་བརྩོན་ཤེས་རབ་ཕུན་སུམ་ཚོགས་པ་དག །ཐོས་བསམ་མཐར་
ཕྱིན་ལྟ་སྒོམ་སྤྱོད་པའི་དོན། །ཉམས་འོག་ཆུད་དེ་འཁོར་འདས་མཉམ་
ཉིད་ངང་། །སྣང་སེམས་རང་གྲོལ་གཉུག་མའི་ཡེ་ཤེས་ལ། །ཉིན་
མཚན་བར་མེད་འོད་གསལ་འཁོར་ཡུག་འབྱམས། །ཉམས་ལེན་ཆུ་
བོའི་རྒྱུན་གྱི་རྣལ་འབྱོར་པར། །འདི་འདྲའི་སྤྲོས་པ་དགོས་མེད་ཉིད་
དུ་བས། །གཞན་དབང་རྣམ་གཡེང་མ་ཚོར་བདག་ལྟ་བུ། །དགེ་ལ་
སྦྱོར་ཡང་དུས་རྣམས་ཕལ་ཆེར་གྲོན། །ལོ་ཟླ་མང་པོ་དོན་མེད་ཆུད་
ཟོས་གྱུར། །དེ་ཕྱིར་རང་གིས་རང་ཉིད་འཆོས་པ་ལ། །གཞན་གྱིས་
ཁྲེལ་ཡང་འདི་འདྲའི་རྣམ་པར་རྟོག །དེང་སང་ཆུ་ཚོད་འཁོར་ལོ་དར་
91



དེབ་བདུན་པ་རྣམ་ཐར་གཅེས་བཏུས།
སྲོལ་ཆེ། །དུས་མཐའི་དངོས་རྫས་ནང་ནས་ཕུལ་དུ་བྱུང་། །འདི་ལ་
ཞེན་ཅིང་ཆགས་པས་བདག་བཟུང་བྱས། །ཤེས་མེད་འགའ་ཡིས་འཇིག་
རྟེན་ཉེར་སྤྱད་ལ། །ཆོས་པས་ཅི་བྱེད་ཟེར་ཡང་ངེས་པར་དུ། །དང་
པོའི་ལས་ཅན་སྒོ་གསུམ་དགེ་བསྒྲུབ་ལ། །ཉེ་བར་མཁོ་བའི་གྲོགས་
མཆོག་འདི་ཁོ་ན། །དཔེར་ན་ཉིན་ཞག་གཅིག་ལ་དགེ་སྦྱོར་རྣམས། །
སྲང་དུ་ཚུད་ན་ལོ་ཟླ་དེ་ཡིས་བརྩི། །ཚེ་དང་སྒྲུབ་པ་མཉམ་པའི་སྟོང་
སྐད་དེ། །རྣམ་གཡེང་མ་ཤོར་དོན་ལ་གནས་པའི་ཕྱིར། །འདུས་བྱས་
རྟག་པ་མེད་པའི་ངང་ཚུལ་དེ། །འདི་ལྟར་ཡིན་ཞེས་མཛུབ་མོས་བསྟན་
པ་བཞིན། །མངོན་སུམ་མིག་གི་ལམ་དུ་སྐད་ཅིག་རེར། །མི་རྟག་མི་
བརྟན་འགྱུར་བས་ཡིད་འབྱུང་སྐྱེ། །གུས་རྟག་སྦྱོར་བའི་བརྩོན་འགྲུས་
མེ་ལྟར་འབར། །ཐར་པའི་ལམ་ལ་གཞོལ་བའི་སྐྱེས་བུ་དག །སློབ་
དཔོན་མཁས་པ་འདི་ལ་ཅིས་མི་བསྟེན། །དེ་ཡང་ཅུང་ཟད་སྤྲོས་ན་
གཞུང་དག་ལས། །སྐད་ཅིག་མ་བརྒྱ་ཉི་ཤུ་ལ་སོགས་པའི། །བསྟན་
དོན་བསྡུས་ཏེ་ལག་ལེན་བདེ་བའི་ཆེད། །རྨོངས་ཚིག་སྨོས་ན་ཡིག་
དྲུག་ཚར་གཅིག་ཚེ། །དེ་ཡི་སྐད་ཅིག་བྱ་རྫོགས་འབྲིང་ཙམ་མོ། །ཡིག་
དྲུག་འདོན་དང་གྲངས་སུ་བགྲངས་ཀྱང་གཏུགས། །བརྒྱ་ཕྲག་གཅིག་
ལ་ཐང་ཅིག་ཚད་དུ་འཇོག །ཆུ་ཚོད་ནང་གི་སྐར་མ་གཅིག་གི་ཡུན། །
ཐང་གཅིག་སྐར་མ་མིང་དོན་སྦྱར་ནས་བཤད། །ཆུ་ཚོད་གཅིག་ལ་



དགེ་ལེགས་འདོད་འཇོའི་དཔེ་ཚོགས།
སྐར་མ་དྲུག་ཅུ་ཡོད། །ཉིན་ཞག་གཅིག་ལ་དབྱུ་གུ་དྲུག་ཅུ་བཞིའི། །
དུས་ཆ་བགོ་ན་སྐར་མ་ཕྱེད་ཉེར་གསུམ། །དབྱུ་གུ་གཅིག་གི་ཚད་ཡིན་
དེས་རིགས་འགྲེ། །ཆུ་ཚོད་གསུམ་ལ་དབྱུ་གུ་བརྒྱད་དུ་འགྲོ། །དྲུག་
ལ་བཅུ་དྲུག་ཆུ་ཚོད་བཅུ་གཉིས་ལ། །དབྱུ་གུ་སོ་གཉིས་ཉེར་བཞིར་
རེ་བཞིའོ། །ཆུ་སྲང་ལྟར་ན་དྲུག་ཅུ་ཐམ་པ་ལ། །ཆུ་སྲང་རེ་ལ་སྐར་མ་
ཉེར་བཞི་རེ། །ཆུ་ཚོད་གཉིས་ལ་ཆུ་སྲང་ལྔ་ཡིན་པས། །དྲུག་ལ་བཅོ་
ལྔ་བཅུ་གཉིས་ལ་སུམ་ཅུ། །ཆུ་ཚོད་ཉེར་བཞིར་ཆུ་སྲང་དྲུག་ཅུ་ཐམ།།
ཉིན་ཞག་གཅིག་ལ་ཡུད་ཙམ་སུམ་ཅུ་ཡོད། །ཡུད་ཙམ་རེ་ལ་སྐར་མ་
ཞེ་བརྒྱད་ཡོད། །ཆུ་ཚོད་བཞི་ལ་ཡུད་ཙམ་ལྔ་རེའི་ཡུན། །ཆུ་ཚོད་ཉེར་
བཞིར་ཡུད་ཙམ་སུམ་ཅུ་འོ། །ཆུ་ཚོད་ལྟར་ན་ཉི་ཤུ་རྩ་བཞི་ལ། །ཉིན་
མཚན་ཆ་གཅིག་ཆུ་ཚོད་རེ་རེ་བཞིན། །ཐང་གཅིག་གམ་ནི་སྐར་མ་
དྲུག་ཅུ་རེ། །འཐོབ་པའི་ཚུལ་ནི་རྟོགས་པར་སླ་བ་ཉིད། །ཉིན་ཞག་
གཅིག་ལ་སྐར་མ་གྲངས་བརྩི་ན། །ཆིག་སྟོང་བཞི་བརྒྱ་བཞི་བཅུ་ཐམ་
པའོ༑ ༑སྐར་མ་རེ་ལ་དབུགས་ནི་བཅོ་ལྔ་རེའི། །ཚད་དེ་ཆུ་ཚོད་གཅིག་
ལ་དགུ་བརྒྱ་རྒྱུ། །དབྱུ་གུ་རེ་ལ་སུམ་བརྒྱ་ཕྱེད་སོ་བརྒྱད། །ཆུ་སྲང་རེ་
ལ་སུམ་བརྒྱ་དྲུག་ཅུ་རེ། །ཡུད་ཙམ་རེ་ལ་བདུན་བརྒྱ་ཉི་ཤུའི་གྲངས། །
ཆུ་ཚོད་ཉེར་བཞི་ཉིན་ཞག་གཅིག་གི་ཁོངས།།དབུགས་ནི་ཉི་ཁྲི་ཆིག་
སྟོང་དྲུག་བརྒྱ་འགྲོ། །གྲངས་དང་བསྟུན་ན་དབུགས་རེར་ཕྱེད་བདུན་



དེབ་བདུན་པ་རྣམ་ཐར་གཅེས་བཏུས།
ལྷག །སྐར་མ་རེ་ལ་གྲངས་ནི་བརྒྱ་ཕྲག་རེ། །དབྱུ་གུ་རེ་ལ་ཉིས་སྟོང་
ཉིས་བརྒྱ་དང༌། །ལྔ་བཅུ་ཡིན་ནོ་ཆུ་སྲང་རེ་རེའི་ཡུན། །ཉིས་སྟོང་བཞི་
བརྒྱ་ཡུད་ཙམ་གཅིག་གི་ཚེ། །བཞི་སྟོང་བརྒྱད་བརྒྱ་ཆུ་ཚོད་གཅིག་གི་
ཚེ་༑ ༑དྲུག་སྟོང་ཡིན་ནོ་ཉིན་ཞག་གཅིག་ལ་ནི། །གཅིག་འབུམ་བཞི་
ཁྲི་བཞི་སྟོང་འགྲོ་བས་ན། །ཆུ་ཚོད་བཅུ་གཉིས་བདུན་ཁྲི་ཉིས་སྟོང་
ངོ་༑ ༑ཉིན་ཞག་གཅིག་ལ་དུས་ཚོད་བཅུ་གཉིས་ཏེ། །དུས་ཚོད་རེ་ལ་
ཆུ་ཚོད་གཉིས་རེ་ཡོད། །དུས་ཚོད་རེ་ལ་ཡུད་ཙམ་ཕྱེད་གསུམ་རེ། །
ཆུ་སྲང་ལྔ་རེ་དཔེར་ན་ཐོ་རེངས་ཀྱི། །སྟག་གི་དུས་དེར་ཆུ་ཚོད་གཉིས་
ཡོད་པས། །ཤིང་མེ་ས་ལྕགས་ཆུ་བཅས་འབྱུང་བ་ལྔའི། །སྟག་སྡེ་རེ་
ལ་སྐར་མ་ཉེར་བཞི་རེ། །འབྱུང་ལོ་རེ་དང་ཆུ་སྲང་དྲུག་ཅུ་མཉམ། །
རང་ཉིད་ས་ཆ་གང་ན་གནས་པ་ཡི། །ཉིན་གུང་ཆུ་ཚོད་བཅུ་གཉིས་
འཁེལ་དགོས་ཤིང་། །རྟ་སྡེ་ལྔ་ལས་ས་རྟ་ཉེར་བཞིའི་སྐར། །བཅུ་
གཉིས་འགྲོ་ཚར་ཆུ་ཚོད་དང་པོའི་ནང་། །སྐར་མ་བཅུ་གཉིས་ཡོད་
པར་ཤེས་དགོས་སོ། །དེ་ལྟར་དུས་ཚོད་བཅུ་གཉིས་མ་ནོར་བའི། །
ཐོ་རེངས་སྟག་གི་དུས་སུ་ལངས་ནས་ནི། །ཆུ་ཚོད་གསུམ་གྱི་རིང་ལ་
ཐོ་རེངས་ཐུན། །ཡོས་ཀྱི་ཕྱེད་དང་འབྲུག་གི་ཆུ་ཚོད་གཅིག །ཐུན་
མཚམས་ཡིན་ནོ་འབྲུག་ཕྱེད་སྦྲུལ་དང་བཅས། །ཆུ་ཚོད་གསུམ་ལ་སྔ་
ཐུན་རྟ་ཡི་དུས། །ཐུན་མཚམས་ལུག་དང་སྤྲེལ་གཉིས་ཆུ་ཚོད་བཞིར། །



དགེ་ལེགས་འདོད་འཇོའི་དཔེ་ཚོགས།
ཕྱི་ཐུན་བྱ་ཡི་ཐོག་ལ་ཐུན་མཚམས་ཁེལ། །ཁྱི་ཕག་གཉིས་ཀྱི་ཆུ་ཚོད་
བཞི་ལ་ནི། །སྲོད་ཐུན་བསྡམས་ཤིང་བྱི་གླང་གཉིས་ལ་ཉལ། །ཉིན་
ཞག་གཅིག་ལ་འབྱུང་ལོ་དྲུག་ཅུ་ཡོད། །འབྱུང་ལོ་རེ་ལ་སུམ་བརྒྱ་དྲུག་
ཅུ་དབུགས། །རྒྱུ་འདིས་ཚེས་ཞག་སུམ་བརྒྱ་དྲུག་ཅུ་མཚོན། །ལྔ་བཅུའི་
ལོ་ལ་དགེ་སྦྱོར་མ་ནུས་ན། །དམ་པའི་ཆོས་ནི་ནམ་ཞིག་འགྲུབ་པར་
འགྱུར༑ ༑བྱི་གླང་གཉིས་ལ་ཡུད་ཙམ་ལྔ་ཡོད་པས། །ཉིན་ཞག་གཅིག་
གི་དྲུག་ཆ་གཅིག་གི་ཡུན། །ཐང་གཅིག་ཉིས་བརྒྱ་བཞི་བཅུ་ཐམ་པ་
ལ༑ ༑དབུགས་ནི་སུམ་སྟོང་དྲུག་བརྒྱ་རྒྱུ་ཞིང་འགགས། །གྲངས་ནི་
ཉི་ཁྲི་བཞི་སྟོང་འགྲོ་བའི་ཚེ། །ཉལ་བས་མ་འཚེངས་བྱོལ་སོང་དངོས་
ཀྱི་བུ། །ཆུ་ཚོད་བཅུ་བཞི་ཐུན་དང་ཐུན་མཚམས་དྲུག །ཉལ་ཐུན་བཞི་
བཅས་ཉི་ཤུ་རྩ་བཞིའོ། །འདི་ནི་གཙོ་ཆེར་དགུན་དཔྱིད་གཉིས་དང་
བསྟུན༑ ༑དབྱར་སྟོན་གཉིས་ལ་ཉི་མ་རིང་བས་ན། །ཉིན་གུང་ཐུན་
མཚམས་ལུག་གི་ཕྱེད་བར་དུ། །ཆུ་ཚོད་གསུམ་བྱེད་ལུག་ཕྱེད་སྤྲེལ་
གྱི་གཉིས། །བྱ་ཡི་ཕྱེད་བར་ཆུ་ཚོད་བཞི་ལ་ནི། །ཕྱི་ཐུན་བསྡམས་ཤིང་
བྱ་ཕྱེད་ཐུན་གྲོལ་ནས། །ཆུ་ཚོད་གཉིས་ལ་ཐུན་མཚམས་དེ་ནས་ནི། །
སྲོད་ཐུན་བསྡམས་པ་ཆུ་ཚོད་གསུམ་ཉིད་དོ། །དེ་ལྟར་ཐུན་དང་ཐུན་
མཚམས་དབྱེ་བའི་ཚུལ། །རང་གི་བློ་ལ་ཇི་ལྟར་འཐད་པར་བྱ། །ཐུན་
གྱི་རིང་ཐུང་ཅི་བྱེད་ཆོག་པས་སོ། །རབ་ན་བཅུ་བཞི་འབྲིང་དུ་བཅུ་



དེབ་བདུན་པ་རྣམ་ཐར་གཅེས་བཏུས།
གསུམ་ལ། །ཐ་མ་ཆུ་ཚོད་བཅུ་གཉིས་ཐུན་དུ་བཅད། །བཅུ་གཉིས་
འཐད་ཚེ་ཐུན་རེར་གསུམ་རེ་ཡིན། །འོན་ཀྱང་ཉི་མ་རིང་དུས་ཕྱི་དྲོར་
བཞི༑ ༑སྲོད་ལ་གཉིས་བྱས་འཇུག་པ་བདེ་བ་འོ། །སྔ་ཐུན་མཚམས་
སུ་ཆུ་ཚོད་གཉིས་ཀྱི་ཡུན། །ཉིན་གུང་དགོངས་མོ་ཆུ་ཚོད་གསུམ་གསུམ་
མོ༑ ༑ཉལ་ཐུན་ལ་ནི་བཞི་ལས་ལྷག་མི་རུང་། །དེ་ལྟར་ཐུན་དང་ཐུན་
མཚམས་དབྱེ་ན་ཡང་། །སྒོ་གསུམ་དགེ་བ་མ་གཏོགས་ཅི་ཞིག་
བསྒྲུབས། །གཏོར་མ་བརྒྱ་རྩ་བསང་དང་གསེར་སྐྱེམས་སོགས། །སྔ་
ཐུན་མགོར་བཏང་ཉིན་གུང་ཐུན་མཚམས་ལ། །ཚོགས་དང་ཟས་ཀྱི་
རྣལ་འབྱོར་ཉམས་སུ་ལེན། །ཕྱི་ཐུན་མཚམས་སུ་སྲུང་མར་ཐུགས་དམ་
བསྐང་། །ས་རུབ་ཙམ་ན་དཀར་དམར་བསུར་ལ་འབད། །གཟུངས་
སྔགས་སྐོར་དང་ལྟུང་བཤགས་བཟང་སྤྱོད་སོགས། །བསྔོ་བ་སྨོན་
མལ་རྣམ་པ་དག་པར་བྱ། །ཐོར་ཐུན་ལ་ནི་སྐྱབས་འགྲོ་སེམས་བསྐྱེད་
གཙོ་༑ ༑སྔར་ཐུན་ལ་ནི་སྡིག་བཤགས་མཎྜལ་གཙོ། །ཕྱི་ཐུན་ལ་ནི་
གསོལ་འདེབས་ཕྱག་འབུལ་གཙོ། །སྲོད་ཐུན་ལ་ནི་ལུས་སྦྱིན་འཕོ་
བ་གཙོ། །དཀོར་སྦྱོང་སྤྱི་དང་རི་བོ་བསང་མཆོད་ལ། །སྤྲོ་ན་ཉིན་གུང་
ཟས་ཀྱི་སྔོན་དུ་འོས། །གུང་ཚིགས་ཚར་ནས་གདམས་ངག་དཔེ་སོགས་
བལྟ། །དལ་འབྱོར་རྙེད་དཀའ་བསྒོམས་ནས་ཐོ་རེངས་ཐུན། །ལམ་
དུ་བསླངས་ཤིང་ལུས་སེམས་གཟེངས་བསྟོད་དོ། །ལས་འབྲས་བསླུ་
96



དགེ་ལེགས་འདོད་འཇོའི་དཔེ་ཚོགས།
མེད་སོམས་ལ་སྔ་ཐུན་བསྡམས། །འཁོར་བའི་ཉེས་དམིགས་དྲན་ནས་
ཕྱི་ཐུན་བསྡམས། །འཆི་བ་མི་རྟག་བསམས་ཏེ་སྲོད་ཐུན་བསྡམས། །
ཉིན་ཞག་གཅིག་ལ་འཁོར་འདས་མཆོད་པ་བཞི། །ནང་སྔ་གཏོར་མ་
བསང་དང་གསེར་སྐྱེམས་ལ། །ཉིན་གུང་ཚོགས་དང་མཆོད་པ་རྒྱ་
ཆེར་འབུལ། །དགོངས་མོ་བསུར་དང་སྲོད་ལ་ལུས་སྦྱིན་ནོ། །སྔ་ཐུན་
གཉིས་ལ་མཚན་བཅས་བསྐྱེད་རིམ་འབད། །ཕྱི་ཐུན་གཉིས་ལ་མཚན་
མེད་རྫོགས་རིམ་བསྒོམས། །བར་དོ་དྲུག་གི་ཉམས་ལེན་དང་བསྟུན་
ན་༑ ༑སྐྱེ་གནས་བར་དོའི་ཉམས་ལེན་ཐོ་རེངས་ལ། །ཆོས་ཉིད་བར་
དོའི་ཉམས་ལེན་སྔ་ཐུན་ཚེ། །བསམ་གཏན་བར་དོ་སྤྱི་ཁྱབ་བཏང་
ནས་ཀྱང་། །སྲིད་པ་བར་དོའི་ཉམས་ལེན་ཐུན་མཚམས་གནད། །
འཆི་ཁ་བར་དོའི་འདུན་པ་འཕོ་བ་སོགས། །སྲོད་ཐུན་ལ་འོ་རྨི་ལམ་
བར་དོ་ནི། །ཉལ་བའི་རྣལ་འབྱོར་དག་དང་བསྲེ་ཞིང་སྦྱོངས། །གཞན་
ཡང་མདོ་རྒྱུད་ནས་བསྟན་ཉིན་མཚན་གཉིས། །དུས་ནི་དྲུག་ཏུ་བགོས་
པའི་ཆ་རེའི་ནང་། །སྡིག་པ་བཤགས་དང་སྦྱིན་སོགས་དགེ་བའི་ལས། །
བརྩོན་པའི་ཚུལ་ནི་ཆུ་ཚོད་བཞི་རེ་ལ། །དུས་ཀྱི་ཆ་རེ་ཡིན་པས་ཉིན་
དང་མཚན། །ལན་གྲངས་གསུམ་གསུམ་དེ་བཞིན་སྤྱད་པར་བྱ། །
གསོལ་འདེབས་ལེའུ་བདུན་མ་དུས་དྲུག་ཏུ། །འདོན་པའི་ཚུལ་ནི་འདི་
ལྟར་ངེས་པར་བྱ། །ཉམས་རྟོགས་འཕེལ་བ་ཐོ་རེངས་རྒྱས་པའི་དུས། །



དེབ་བདུན་པ་རྣམ་ཐར་གཅེས་བཏུས།
རྟེན་བསྐྱེད་བྱིན་འབེབས་མཚོ་རྒྱལ་ལེའུ་འདོན། །སྡིག་སྒྲིབ་དག་པ་
ནམ་ལངས་ཞི་བའི་དུས། །བྱིན་རླབས་འཇུག་པ་བླ་བརྒྱུད་ལེའུ་
འདོན༑ ༑ལས་བཞི་འགྲུབ་པ་སྔ་དྲོ་ཉིན་གུང་དུས། །འདོད་དོན་ཞུ་
བ་བསམ་ལྷུན་ལེའུ་འདོན། །དངོས་གྲུབ་འདུ་བ་དགོངས་མོ་དབང་
གི་དུས། །འཕྲིན་ལས་རྒྱས་པ་རྣམ་ཐར་ལེའུ་འདོན། །བདུད་སྡེ་འདུལ་
བ་སྲོད་འཁོར་དྲག་པོའི་དུས། །ནུས་མཐུ་བསྐྱེད་པ་ཡི་དམ་ལེའུ་འདོན།།
འོད་གསལ་སྦུགས་འཇུག་ནམ་གུང་ཉལ་བའི་དུས།།ཡེ་ཤེས་ཕེབས་
པ་བསྟོད་པའི་ལེའུ་འདོན། །དེ་ལྟར་དུས་དྲུག་ཐུན་བཞི་ཀུན་གྱི་
མགོར༑ ༑ཞིང་ཁམས་སྦྱོང་བ་སྐུ་གསུམ་ལེའུ་བཏོན། །གསོལ་བ་
འདེབས་ན་ཉིན་མཚན་དུས་དྲུག་གཙོ། །སྡིག་པ་བཤགས་ན་གཉེན་
པོ་སྟོབས་བཞི་གཙོ། །མཆོད་པ་འབུལ་ན་དག་པ་རྣམ་གསུམ་གཙོ། །
ཚོགས་བསགས་འདོད་ན་མཎྜལ་འབུལ་བ་གཙོ། །བྱིན་རླབས་འདོད་
ན་བླ་མའི་རྣལ་འབྱོར་གཙོ། །སྒོ་གསུམ་སྦྱང་ན་དབང་བཞི་ལེན་པ་
གཙོ༑ ༑མདོར་ན་སྐྱེ་འཆི་བར་དོའི་འཁྲུལ་སྣང་གཞི། །བདག་འཛིན་
རྟོག་པའི་འདྲེ་རྒོད་འདི་ཐུལ་ན། །བྱས་ཚད་ཆོས་སུ་འགྲོ་བས་རྣམ་
པ་ཀུན། །སྟོང་དང་སྙིང་རྗེས་རང་སེམས་འདུལ་བར་གནད། །དེ་ལྟར་
ཉིན་མཚན་དུས་དྲུག་ཐུན་བཞི་ཡིས། །ཉམས་ལེན་དགེ་ལ་འབུངས་
ན་ནམ་ཞིག་ཚེ། །འཁོར་འདས་མཉམ་པར་གདལ་བའི་དོན་རྟོགས་
98



དགེ་ལེགས་འདོད་འཇོའི་དཔེ་ཚོགས།
ནས༑ ༑ཚེས་གྲངས་གཟའ་སྐར་ཐུན་དང་ཐུན་མཚམས་སོགས། །
མཚན་མོའི་སྤྲོས་པ་དབྱིངས་སུ་དེངས་པར་འགྱུར། །གོ་བ་ཙམ་ལ་
སྟོང་ཉིད་རྟོགས་སྙམ་ནས། །བྱ་བ་ལེགས་འཆོས་ཉེས་སྤོང་གཙུག་
ལག་རྩིས། །ཡལ་བར་འདོར་བ་མུ་སྟེགས་རྒྱང་འཕེན་ལུགས། །
གཟའ་སྐར་འཕྲོད་སྦྱོར་དཀར་ནག་རྩིས་གཞུང་ལ། །གོམས་པར་མེད་
ཀྱང་རྟེན་འབྲེལ་མི་བསླུ་བར། །ཡིད་ཆེས་དད་པས་ཆོས་རྣམས་རང་
བཞིན་གྱིས། །སྟོང་པའི་དོན་ལ་བསམས་ནས་རྟེན་སྙིང་སོགས། །
གཟུངས་སྔགས་ཟབ་མོ་བཟླ་ཞིང་མཚམས་ལ་འཇུག །གོང་བཤད་
ཐུན་བཞི་དུས་དྲུག་དུས་བཅུ་གཉིས། །ཆུ་ཚོད་ཉེར་བཞི་ཡུད་ཙམ་སུམ་
ཅུ་དང་། །ཆུ་སྲང་དྲུག་ཅུ་དབྱུ་གུ་དྲུག་ཅུ་བཞི། །སྐར་མ་ཆིག་སྟོང་བཞི་
བརྒྱ་བཞི་བཅུ་ཐམ། །དབུགས་ནི་ཉི་ཁྲི་ཆིག་སྟོང་དྲུག་བརྒྱ་ལ། །
གྲངས་ནི་གཅིག་འབུམ་བཞི་ཁྲི་བཞི་སྟོང་སོགས། །ཉིན་མཚན་གཅིག་
གི་ཐུང་མཐའ་སྐད་ཅིག་ནས། །རིང་མཐའ་དུས་ཚོད་བར་གྱི་དགེ་
སྦྱོར་ལ། །མ་ཡེངས་མ་འཁྲུལ་རིག་པ་བསྒྲིམས་ནས་སུ། །དོན་མེད་
ཆུད་ཟོས་གཏན་ནས་མི་འགྱུར་བའི། །ཐབས་མཆོག་ལྷུར་ལེན་ཟབ་
མོའི་ཏིང་འཛིན་གྱིས། །ཚེ་འདི་ཉིད་ལ་བཙན་ས་ཟིན་པར་གནད། །
འདི་ནི་རྣམ་པར་དབྱེ་བའི་རི་མོ་སྟེ། །ཆོས་ཅན་ཆོས་ཉིད་རོ་གཅིག་
རྟོགས་པའི་ཕྱིར། །དགེ་བའི་འདུ་བྱེད་བརྩོན་འགྲུས་རླུང་ལྟར་གཡོ། །



དེབ་བདུན་པ་རྣམ་ཐར་གཅེས་བཏུས།
མ་རིག་དུག་ལྔའི་བུད་ཤིང་ཆེན་པོ་འདི། །ཡེ་ཤེས་མེ་ཡིས་མྱུར་དུ་
བསྲེགས་པར་བྱ། །རིགས་ཡོད་ཕྱིར་ན་སངས་རྒྱས་སྙིང་པོ་ཅན། །
རྒྱུ་ལ་བསམ་ན་རང་བྱུང་ལྷུན་གྱིས་གྲུབ། །དེ་བཞིན་ཉིད་ལ་དབྱེ་བ་
མེད་པས་ན། །ཐབས་མང་དཀའ་བ་མེད་པའི་གསེང་ལམ་ནས། །
གནས་ལུགས་མངོན་འགྱུར་རྡོ་རྗེ་འཛིན་པའི་ས། །རིག་འཛིན་བྱེ་བའི་
གཤེགས་ཤུལ་ལ་བརྟེན་ནས། །གདོད་མའི་རང་ཞལ་མཐོང་བའི་
ཉམས་ལེན་གཅེས། །ས་མ་ཡ༔ སྤྱིར་ན་དུས་ཀྱི་དབང་གིས་ཆོས་པ་
རྣམས༑ ༑ཉམས་ལེན་རྡོ་རུས་འཕྲོད་པ་ཤིན་ཏུ་ཉུང་། །ཁ་འདོན་བྱེད་
ལོ་ཙམ་དང་སེར་གཟུགས་ཀྱིས། །ཕྱི་མར་ཕན་པ་རེ་ཡང་དཀའ་བའི་
གནས༑ ༑འཆི་བ་སྲོག་ལ་ཐུག་པའི་དུས་ཚོད་དེར། །མགོན་པོ་འོད་
དཔག་མེད་པར་སྐྱབས་འཚོལ་ཞིང་། །དུས་རྒྱུན་ཉམས་ལེན་གཞན་
ལ་བྱེད་པ་དེ། །ནུབ་ཕྱོགས་འགྲོ་རྣམས་ཤར་ཕྱོགས་ཕྱིན་པ་བཞིན། །
ཞེ་འདོད་ལག་ལེན་འཛོལ་བ་ཅིས་མ་ཡིན། །རྒྱུད་སྡེའི་བསྟན་དོན་
མཆོག་སྒྲུབ་ཡི་དམ་ལྷ། །བསྐྱེད་རྫོགས་དབང་བཞིས་རང་རྒྱུད་སྨིན་
ནས་སུ། །ཚེ་འདིར་བརྟན་པ་ཐོབ་ན་བོད་ཡུལ་གྱི། །ལམ་རིམ་ལམ་
འབྲས་ཆོས་དྲུག་ཞི་བྱེད་སོགས། །སྒྲུབ་བརྒྱུད་ཤིང་རྟ་རྣམ་བརྒྱད་
གང་གི་ལུགས། །ཉམས་ལེན་བྱས་ཀྱང་ཁྱད་པར་ཅུང་ཟད་མེད། །
ཞིང་ཁམས་གང་འདོད་ས་ཐོབ་འཕགས་པ་ལྟར། །མི་ལ་ས་པཎ་རྣམ་
100



དགེ་ལེགས་འདོད་འཇོའི་དཔེ་ཚོགས།
ཐར་རྗེས་སུ་སྙོགས། །གལ་ཏེ་ནུབ་ཕྱོགས་བདེ་བ་ཅན་གྱི་ཞིང་། །
འགྲོ་བར་འདོད་དང་ཚེ་འདིར་མ་གྲོལ་ན། །འགྲུབ་ཐག་ཉེ་ཞིང་བྱིན་
རླབས་ཚན་ཁ་ཆེ། །པདྨའི་རིགས་ཀྱི་ལྷ་ཞིག་བསྒྲུབ་དགོས་པས། །
སྙིགས་མའི་དུས་འདིར་ཐུགས་རྗེ་མྱུར་བའི་ལྷ། །སྤྱན་རས་གཟིགས་
དང་ཨརྱ་ཏཱ་རེ་མ། །ཨོ་རྒྱན་པདྨ་འབྱུང་གནས་འདི་གསུམ་གཙོ། །
སྟོང་གསུམ་འཇིག་རྟེན་འཛམ་གླིང་བྱེ་བ་བརྒྱར། །སྣང་བ་མཐའ་ཡས་
སྤྲུལ་པ་དུས་གཅིག་བཀྱེས། །ཁེ་ཉེན་ཤེས་ཤིང་ཡིད་ཆེས་དད་པ་
ཡིས༑ ༑འདི་ཕྱི་བར་དོ་ལྷ་མཆོག་གསུམ་ལ་བརྟེན། །ཁྱད་པར་བོད་
ཡུལ་འགྲོ་རྣམས་རང་ཤུགས་སུ། །སྤྱན་རས་གཟིགས་དང་སྒྲོལ་མས་
རྗེས་སུ་འཛིན། །སངས་རྒྱས་བྱང་སེམས་གངྒཱའི་རྡུལ་སྙེད་ལྟར། །
འཇིག་རྟེན་ཁམས་སུ་གྲངས་མེད་བྱོན་གྱུར་ཀྱང༌། །དུས་གསུམ་ཀུན་
མཁྱེན་མཚོ་སྐྱེས་རྡོ་རྗེ་འཆང་། །འདི་འདྲའི་སྐྱེས་མཆོག་སྔར་ཡང་མ་
བྱོན་ཞིང་། །ཕྱིས་ཀྱང་མི་འབྱོན་ད་ལྟར་མི་བཞུགས་པས། །རྒྱལ་བ་
ཉིད་ལས་ལྷག་པར་ལུང་དུ་བསྟན། །སངས་རྒྱས་གཞན་ལས་ཐུགས་
རྗེ་མྱུར་བའི་ཚུལ། །གུ་རུ་ཉིད་ཀྱིས་ཡང་ཡང་ཞལ་བཞེས་པའི། །
བདེན་ཚིག་འདི་ལ་བསླུ་བ་ཅུང་ཟད་མེད། །རིན་ཆེན་མཚོ་གླིང་པད་
སྡོང་རྩེ་ལས་འཁྲུངས། །ངོ་མཚར་ཁྱད་འཕགས་ལྷ་ཀླུ་མི་ཡིས་བསྟོད། །
རང་བྱུང་རིག་པ་རྫོགས་པའི་སངས་རྒྱས་དངོས། །སྐྱེ་འཆི་བགྲེས་
101



དེབ་བདུན་པ་རྣམ་ཐར་གཅེས་བཏུས།
རྒུད་བྲལ་བའི་ངོ་བོ་ཉིད། །བསྐལ་པའི་བར་དུ་འགྲོ་དོན་མཛད་ཅིང་
བཞུགས༑ ༑རིག་འཛིན་མཆོག་གྲུབ་འཇའ་ལུས་འཕོ་ཆེན་སྐུ། །གསང་
སྔགས་ཐེག་པ་ཆེན་པོའི་ཆོས་སྒྲ་སྒྲོགས། །མངོན་ཤེས་དྲུག་ཅུས་གཞན་
སྣང་ཐབས་ཀྱིས་འདུལ། །སྐུ་ལྔའི་བདག་ཉིད་ཡེ་ཤེས་ལྔ་དང་ལྷན། །
ཕྱོགས་བཅུ་དུས་བཞིའི་སྐྱབས་གནས་ཀུན་འདུས་དཔལ། །རྩ་གསུམ་
རབ་འབྱམས་སྤྲོ་དང་བསྡུ་བའི་གཞི། །དཀྱིལ་འཁོར་རྒྱ་མཚོའི་ཁྱབ་
བདག་འཁོར་ལོའི་མགོན། །མཁྱེན་བརྩེའི་ནུས་པ་མཛད་འཕྲིན་བསམ་
མི་ཁྱབ། །རྫུ་འཕྲུལ་བཀོད་པ་རྣམ་ཐར་བགྲང་ལས་འདས། །འཕགས་
ཡུལ་གྲུབ་བརྒྱའི་སྤྱི་མེས་པཎྜི་ཏ། །བོད་ལ་བཀའ་དྲིན་ཆེ་བའི་བླ་མ་
མཆོག །དྲན་པས་གདུང་སེལ་སྲིད་ཞིའི་འཇིགས་པ་འཕྲོག །དམིགས་
མེད་ཐུགས་རྗེས་འགྲོ་བ་ཡོངས་ལ་དགོངས། །ཞིང་ཁམས་ཀུན་ཏུ་
སྤྲུལ་པ་གྲངས་མེད་འགྱེད། །གངས་ཅན་བསྟན་འགྲོའི་དཔུང་གཉེན་
སྙིགས་མའི་སྐྱབས། །མ་རུང་བདུད་རིགས་འཇོམས་པའི་དཔའ་བོ་
ཆེ༑ ༑ཁམས་གསུམ་དབང་བསྡུས་སྲིད་གསུམ་ཟིལ་གྱིས་གནོན། །
གཅིག་ཆོག་རྒྱལ་པོ་འགྲན་གྱིས་དོ་མེད་རྗེ། །ཨོ་རྒྱན་པད་འབྱུང་འདི་
ལས་ལྷག་པ་ནི། །ཕྱོགས་བཅུའི་ཞིང་དུ་བཙལ་ཀྱང་རྙེད་རེ་ཀན། །
དེ་ཕྱིར་མ་ཧཱ་གུ་རུའི་རྣལ་འབྱོར་པ། །གང་ན་སུ་བཞུགས་དད་ཕྱག་
ལན་བརྒྱར་འཚལ། །དེང་གི་དུས་འདིར་འགྲུབ་ཐག་ཤིན་ཏུ་ཉེ། །
102



དགེ་ལེགས་འདོད་འཇོའི་དཔེ་ཚོགས།
གསོལ་བ་བཏབ་ན་བྱིན་རླབས་མྱུར་དུ་འཇུག །ཨོ་རྒྱན་གུ་རུ་པདྨ་
འབྱུང་གནས་ལ། །སྙིང་ཁོངས་རུས་པའི་གཏིང་ནས་གདུང་ཤུགས་
བསྐྱེད༑ ༑གང་ལ་མོས་པའི་སྒྲུབ་ཐབས་དང་འབྲེལ་བའི། །སྐུ་གསུམ་
སྙིང་པོ་འབུམ་ཕྲག་བརྒྱ་བཟླས་ན། །དངོས་ཉམས་རྨི་ལམ་བྱིན་རླབས་
དབང་བཞི་བསྐུར། །སྒོ་གསུམ་རྡོ་རྗེ་གསུམ་གྱི་ངོ་བོར་གྲུབ། །མཐོང་
ཐོས་དྲན་རེག་འགྲོ་རྣམས་དོན་ཡོད་འགྱུར། །ཚེ་འདིར་ཕྱི་ནང་གསང་
བའི་བར་ཆད་སེལ། །ལས་བཞིའི་འཕྲིན་ལས་ལྷུན་གྱིས་འགྲུབ་པ་
དང་༑ ༑ཕྱི་མར་རྔ་ཡབ་དཔལ་གྱི་ཞིང་ཁམས་དེར། །རིག་འཛིན་
གོ་འཕང་དབུགས་དབྱུང་ཐོབ་པ་ལ། །ཡིད་གཉིས་ཐེ་ཚོམ་སོམ་ཉི་ག་
ལ་དགོས། །བསམ་པའི་དོན་འདི་མྱུར་དུ་འགྲུབ་པར་མཛོད། །ཨོ་
ཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ༈ མདོ་སྔགས་ཆོས་ཚུལ་རྒྱ་མཚོའི་བསྟན་
དོན་དེ། །རང་སེམས་འཁྲུལ་པའི་གཞི་རྩ་གཅོད་ཕྱིར་ལས། །རྣམ་
རྟོག་སྤེལ་བའི་སླད་དུ་མིན་པས་ན། །དུས་རྣམས་ཀུན་ཏུ་རང་སེམས་
གཏན་ལ་ཕབ། །ལྷ་བསྒོམ་སྔགས་བཟླས་འཁྲུལ་འཁོར་ལ་སོགས་
པའི་༑ ༑གསང་སྔགས་ཐབས་ཀྱི་ཁྱད་ཆོས་མ་ལུས་པ། །རང་རིག་ཡེ་
ཤེས་མཐོང་བའི་དོན་དུ་ཡིན། །དབང་པོ་རབ་ཀྱིས་བསྒོམ་པ་ཁོ་ནར་
འབད༑ ༑དབང་པོ་འབྲིང་གིས་འདོན་བསྒོམ་སྤེལ་མར་བྱ། །དབང་
པོ་ཐ་མས་སྒྲིབ་སྦྱོང་གཙོ་བོར་བྱེད། །རང་གིས་ཉམས་ལེན་གང་ལ་
103



དེབ་བདུན་པ་རྣམ་ཐར་གཅེས་བཏུས།
བྱེད་པ་དེའི། །གདམས་ངག་སྟོན་པའི་ཁྲིད་གཞུང་ཐོས་བསམ་གྱིས། །
ཐོག་མཐའ་བར་གྱི་སྒྲོ་འདོགས་ཆོད་པ་ཞིག །མ་བྱས་ཐབས་མེད་
གཅིག་ཤེས་ཀུན་གྲོལ་ལ། །ཤེས་བྱ་མཐའ་དག་རྟོགས་དགོས་སྙིགས་
དུས་འདིར། །ནམ་མཁའི་མཐའ་ཚོལ་བཞིན་དུ་དཀའ་མོད་ཀྱི། །ཅི་
ཡང་མི་ཤེས་བླུན་བསྒོམ་བྱེད་པ་ནི། །རང་མགོ་རང་གིས་བསྐོར་བའི་
ལོ་རྒྱུས་ཙམ། །དཔེ་ཆའི་གོ་བ་བཟང་ངན་སྔོན་སྦྱངས་གཙོ། །ཚེ་འདིར་
མཁས་པར་སྦྱོང་ཡང་ལས་ཀྱི་འཕྲོ། །མེད་ན་ཕྱི་མར་ཕན་པའི་ཐོས་
བསམ་ལས། །ད་ལྟར་ཉམས་འོག་ཆུད་པའི་དུས་སྐབས་དབེན། །
རྒྱུ་མཚན་དེས་ན་རང་སེམས་དཔང་བཙུགས་ནས། །སྲིད་ཞིའི་དགེ་
ལེགས་འབྱུང་གནས་ཡོན་ཏན་གཞི། །ཁྱད་པར་སྔགས་ཀྱི་དངོས་གྲུབ་
ཐོབ་པའི་རྟེན། །སྡོམ་དང་དམ་ཚིག་མིག་འབྲས་བཞིན་དུ་བསྲུངས། །
དབང་ཆོས་ཐོབ་པའི་བླ་མ་མང་ཡོད་ཀྱང་། །ཐུགས་རིག་དབྱེ་བ་མེད་
ཕྱིར་གཅིག་འདུས་སུ། །བླ་མའི་རྣལ་འབྱོར་ཉམས་སུ་ལེན་པར་བྱ།།
སྐྱབས་གནས་ཐམས་ཅད་དེ་ལ་ཚང་བར་བསྒོམས། །དབང་པོ་རབ་
འབྲིང་ཐ་མ་གསུམ་ཀ་ལ། །གནད་དུ་ཆེ་བ་དད་པ་སྙིང་རྗེ་ཡིན། །
འདི་གཉིས་ཡོད་ན་གོང་མའི་བྱིན་རླབས་འཇུག །འོག་མ་རྣམས་ལ་
ཕན་ཐོགས་འབྱུང་བར་ངེས། །ཁྱད་པར་རང་སེམས་གཉུག་མའི་ཡེ་
ཤེས་ཉིད། །མངོན་དུ་བྱེད་ན་ཐབས་གཞན་ཇི་སྙེད་པ། །དད་པའི་ངོ་
104



དགེ་ལེགས་འདོད་འཇོའི་དཔེ་ཚོགས།
བོར་འདུས་ཤིང་མེ་ལོང་ལྟར། །དག་ན་རང་ཞལ་མཇལ་བའི་དཔེ་
དོན་ལ། །ཕྱག་རྫོགས་དབུ་གསུམ་དགོངས་པ་གཅིག་ཏུ་འདྲིལ། །
བྱང་ཆུབ་སེམས་དང་རང་ངོ་མཐོང་བའི་རྐྱེན། །གང་གིས་བྱེད་པའི་
བླ་མ་ཡི་དམ་ལྷ། །གསར་རྙིང་གདམས་ངག་ཆོས་གྲོགས་ལ་སོགས་
པ༑ ༑དེ་ནི་ངེས་པར་དཔྲལ་བའི་མིག་ལྟར་གཅེས། ༈ །རང་དབང་
ཐོབ་དང་འཇིག་རྟེན་བདེ་བའི་དུས། །ཡེངས་མ་ལམ་ལ་མི་ཚེ་ཟད་
གྱུར་ན། །དེ་ལས་གྱོང་ཆེན་བརྡབ་རྒྱུ་མེད་པས་ན། །ཁམས་དང་
མཐུན་པའི་དབེན་རིར་རྩེ་གཅིག་བསྒྲུབས། །ལྟ་ངན་ཀླ་ཀློའི་ཆོས་
དང་སྡིག་རྒྱལ་གྱིས། །དབང་དུ་བསྒྱུར་ནས་རང་དབང་མི་སྟེར་ཞིང་། །
གཞན་གྱི་བྲན་དུ་སྡིག་ལ་སྤྱོད་དགོས་ཚེ། །རྣམ་པ་ཀུན་ཏུ་ཡེངས་
མེད་བརྩོན་འགྲུས་ཀྱིས། །ཐ་མལ་པ་བཞིན་བག་ཡངས་མི་བཏང་
བར༑ ༑ཉིན་མཚན་གཉིས་ཀྱི་དུས་དང་ཆུ་ཚོད་རྣམས། །ཕལ་ཆེར་
དགེ་ལ་སྦྱོར་བའི་དྲན་བསྐུལ་གྱིས། །དད་པ་དག་སྣང་ལྷ་བསྒོམ་
སྔགས་བཟླས་སོགས། །ཆོས་སྤྱོད་དཀར་པོའི་ས་བོན་མ་ཉམས་པ། །
བསམ་པ་བཟང་པོའི་ཞིང་སར་འདེབས་པ་ལས། །རྒྱ་མཚོའི་དབུས་
ནས་མེ་འབར་རེ་བ་དང་། །ཆུ་བོ་གྱེན་དུ་ལྡོག་པའི་བསམ་བློ་རྣམས། །
དགེ་བའི་བར་ཆད་འགྲུབ་མེད་སྙིང་རླུང་གཞི། །རང་གཞན་གཉིས་
གནོད་ཕུང་སེམས་དེ་འདྲ་བས། །ཅི་ཡང་མི་ཕན་བསྟན་དང་འགྲོ་བའི་
105



དེབ་བདུན་པ་རྣམ་ཐར་གཅེས་བཏུས།
དོན་༑ ༑སྨོན་ལམ་ཤེས་ཚད་བཏབ་ན་ཆུད་མི་ཟ། །དེ་ཡང་ཞིབ་ཏུ་བཤད་
ན་དུས་ངན་སྐབས། །རྐྱེན་ངན་ལམ་དུ་བསླངས་པའི་ཉམས་ལེན་
དགོས༑ ༑སྐྱིད་སྡུག་ལམ་ཁྱེར་ཆོས་བརྒྱད་མགོ་བོ་སྙོམས། །སྡུག་
བསྔལ་དང་ལེན་སྒྲིབ་པ་བྱང་བའི་ཕྱིར། །ངལ་བ་དོན་ཡོད་རིགས་
དྲུག་སྐྱེ་སྒོ་བཅད། །བདེ་བ་ཅན་དུ་སྐྱེ་བའི་སྨོན་ལམ་སོགས། །དགྲ་
གཉེན་རིས་མེད་མཁའ་མཉམ་སེམས་ཅན་ལ། །ཁྱབ་གདལ་ཆེན་
པོའི་གོ་ཉམས་རྟོགས་གསུམ་གྱིས། །རབ་ན་ཁྱེར་སོ་གསུམ་དང་མ་
བྲལ་བའི། །དག་པ་རབ་འབྱམས་གསང་བ་སྔགས་ལ་སྤྱོད། །འབྲིང་
དུ་བདེ་སྡུག་གཏོང་ལེན་བྱང་ཆུབ་སེམས། །ཐེག་ཆེན་བློ་སྦྱོང་ཕ་རོལ་
ཕྱིན་ལ་སྤྱད། །ཐ་མས་ཀྱང་ནི་བསམ་ངན་དུག་བཞིན་སྤོངས། །དཀར་
ནག་ལས་ཀྱི་འབྲེལ་བར་ཡིད་ཆེས་ཤིང་། །ཕ་མས་གཙོར་བྱས་འགྲོ་
བ་མ་ལུས་པའི། །ཚེ་རབས་བསགས་པའི་ལས་ངན་སྡིག་སྒྲིབ་དག །
རྐྱེན་ངན་བར་ཆད་ཞི་ཞིང་ལན་ཆགས་བྱང་། །རིགས་དྲུག་སྐྱེ་སྒོ་ཆོད་
ནས་འཕོས་མ་ཐག །བདེ་ཆེན་དག་པའི་ཞིང་དུ་སྐྱེ་བ་དང་། །གནས་
སྐབས་སུ་ཡང་ལུས་ལ་ན་ཚ་དང་། །སེམས་ཀྱི་སྡུག་བསྔལ་བསམ་
པའི་བར་ཆད་རྣམས། །ཞི་ཞིང་ཆོས་མཐུན་བསམ་པ་འགྲུབ་པར་
ཤོག ༑ཅེས་པ་ལ་སོགས་སེམས་བསྐྱེད་དང་ལྡན་པའི། །སྨོན་ལམ་
བཟང་པོས་མཐོང་ཐོས་དྲན་རེག་གི། །སེམས་ཅན་རྣམས་ནི་ཡོངས་
106



དགེ་ལེགས་འདོད་འཇོའི་དཔེ་ཚོགས།
སུ་སྨིན་པར་བྱ། །དུས་དང་གནས་སྐབས་ཅི་འདྲ་ཡིན་ཀྱང་རུང་། །
རང་གིས་བྱུང་ན་ཐམས་ཅད་དགེ་བ་འགྱུར། །རང་གིས་མ་བྱུང་རྫོགས་
ལྡན་བཞིན་བདེ་ཡང་། །རང་གིས་རང་བསླུས་སྡིག་དང་ངན་སོང་
འཕེལ༑ ༑རང་གིས་རང་ཉིད་མ་འཆོས་ལོག་པར་འཕྱན།།རང་གིས་
ཉམས་ལེན་མ་ནུས་གཞན་དག་ལ། །ས་ལོག་རྙིང་ལོག་ཟེར་ནས་
སྐུར་པ་འདེབས། །ཆོས་ཀྱི་དབྱིངས་ལ་དངོས་མཚན་མ་གྲུབ་པས། །
ས་དགེ་བཀའ་རྙིང་ཞེས་པ་མིང་ཙམ་མོ། །བདེ་བ་ཅན་དང་མགོན་
པོ་འོད་དཔག་མེད། །རེ་ལྟོས་འཆའ་བའི་ཆོས་ལུགས་སུ་ཡིན་རུང་། །
དག་པའི་ཞིང་དེར་ཕྱོགས་གཅིག་བགྲོད་དགོས་པས། །གྲུབ་མཐའི་
ཁ་འཛིན་ཆོས་སྤངས་བདུད་ཀྱི་ལས། །ཆོས་སྤངས་ཉིད་ལས་སྡིག་
སྟོབས་ཆེ་བ་ནི། །མདོ་རྒྱུད་བསྟན་བཅོས་དག་ལས་མ་བསྟན་པས།།
མཚམས་མེད་ལས་ཀྱང་གནོད་ཚབས་ཆེ་ངེས་པས། །དེ་འདྲ་དེ་དག་
དེ་ལ་བག་ཡོད་འཚལ། །རང་གི་ཆོས་ལ་ཉམས་ལེན་ཡོད་ན་ཡང་། །
གཞན་གྱི་ཆོས་ལ་སྐུར་འདེབས་གཏན་མི་རུང་། །རང་གཞན་ཆོས་ལ་
བཟང་ངན་དབྱེ་བ་དེ། །རྣམ་རྟོག་འཁོར་བའི་གཞི་རྩ་བརྟན་པས་ན། །
འཁོར་འདས་དབྱེར་མེད་མིང་ཙམ་མ་གོ་བའི། །རང་མཚང་སྟོན་པས་
ཅིས་ཀྱང་ནན་ཏན་མཛོད། །རང་ལ་ཡོན་ཏན་མི་ལྡན་ཉམས་ལེན་
ཆུང་༑ ༑ཐོས་པ་བྱས་ཀྱང་ཁ་ཕྱིར་བལྟ་བ་ལ། །གཞན་ལ་དད་པ་དག་
107



དེབ་བདུན་པ་རྣམ་ཐར་གཅེས་བཏུས།
སྣང་སྐྱེ་བའི་ཡུལ། །འཇིག་རྟེན་འདི་ན་དཀོན་ཞིང་རྙེད་མི་འགྱུར། །
མ་དག་པ་ལ་དག་པ་གང་ཡང་མེད། །རྫོགས་སངས་རྒྱས་ལ་ལོག་
པར་མཐོང་བའི་ཚུལ། །རབ་རིབ་ཅན་ལ་སྐྲ་ཤད་སྣང་བ་བཞིན། །
ཡང་ཡང་བསམ་སྟེ་རང་གི་འདུན་པ་བཅོས། །དད་པ་དག་སྣང་སྙིང་
རྗེ་ལ་སོགས་པ། །རང་གི་སེམས་ལས་ལོགས་སུ་གྲུབ་པ་མེད། །རང་
སེམས་དག་ན་སྣང་སྲིད་གདོད་ནས་དག །རང་སེམས་མ་དག་ཀུན་
ལ་ལོག་ལྟ་འཕེལ། །ལོག་ལྟ་ཆོས་སྤངས་གཉིས་ལ་ཐུགས་གཏད་
ན༑ ༑མཁས་བཙུན་བཟང་པོའི་རིན་གྱིས་མི་བསླུ་བར། །བསྐལ་པའི་
བར་དུ་བཟོད་དཀའ་སྡུག་བསྔལ་ཆེ། །ངན་འགྲོའི་གཡང་སར་ལྟུང་
བར་འགྱུར་ཏ་རེ། །ཨོཾ་བཛྲ་ས་ཏྭ་ཧཱུཾ། སྤྱིར་ན་སྡོམ་པ་གསུམ་དང་འགལ་
ཞིང་ཉམས། །ཉོན་མོངས་དུག་ལྔ་དགུ་འགྱུར་འཕེལ་བའི་གཞི། །
མི་དགེ་བཅུ་ལས་ཐུ་བའི་རྫ་ས་ངན་པ། །དུ་བ་སྣ་ཐ་འདི་གཉིས་མ་
སྤངས་ན། །དགེ་སྒྲུབ་སྡིག་སྤོང་ནམ་མཁའི་མེ་ཏོག་ལྟར། །ཐུགས་
རྗེ་ཆེ་རྣམས་དེ་ལ་རྗེས་མི་དགོངས། །ཁྱད་པར་གསང་སྔགས་ནང་
གི་ཉམས་ལེན་སྐབས། །རྩ་རླུང་ཐིག་ལེའི་དཀྱིལ་འཁོར་བསྒྲིབས་
ནས་ནི། །དངོས་གྲུབ་ཅི་ཡང་མི་ཐོབ་དེ་མ་ཚད། །ཡི་དམ་ལྷ་ཚོགས་
བསྒྲུབས་ཤིང་མཆོད་པ་ལ།།རྫས་ངན་འདི་ཡི་དྲི་ཙམ་ཕོག་ན་ཡང་།།
བྱིན་རླབས་འགོག་པ་མངོན་སུམ་མྱོང་བས་གྲུབ། །དེས་ན་གསང་
108



དགེ་ལེགས་འདོད་འཇོའི་དཔེ་ཚོགས།
སྔགས་རྡོ་རྗེ་ཐེག་པའི་ལམ། །ཉམས་སུ་ལེན་ན་ཤ་ཆང་བུད་མེད་
གསུམ་༑ ༑དུས་གཅིག་སྤྱོད་ལས་གནོད་ཚབས་ཆེ་ངེས་པ། །འདི་ཉིད་
ཡིན་པས་ཅི་ནས་འཛེམས་པར་ཞུ། །ཡང་དགོས་འཕོ་བ་བསྒོམ་པའི་
དུས་སུ་ནི། །དབུ་མ་གཏན་འགགས་རྣམ་ཤེས་འཕོ་བའི་ལམ། །མེད་
པས་སྔོན་བྱོན་མཁས་གྲུབ་མང་པོ་ཡིས། །ཞལ་གདམས་ནང་ནས་
འདི་ཉིད་དམིགས་ཀྱིས་བཀར། །ཅི་ཡང་མི་ཤེས་བླུན་པོ་བདག་ལ་
ཡང་༑ ༑འདི་ལས་གནོད་ཚབས་ཆེ་བ་མི་འདུག་གོ། །འཇིག་རྟེན་ཕལ་
རྣམས་འདི་ལ་སྤྱོད་པའི་ཚེ། །ངོམས་ཤིང་ཚིམས་པའི་དུས་མེད་སྤངས་
དཀའ་ཞིང་། །གལ་ཏེ་སྤོང་ཡང་ལོ་གྲངས་མང་པོའི་མཚམས། །སླར་
ཡང་སྤྱོད་ཅིང་འཁྱགས་ལྟོག་སྐོམ་གསུམ་ལས། །སྡུག་བསྔལ་ཆེ་ཞིང་
ཉིན་མཚན་བར་མེད་དུ། །ལན་གྲངས་བརྒྱ་ཕྲག་སྤྱོད་ཀྱང་སྟོང་ཕྲག་
དྲན༑ ༑སྟོང་ལ་སྤྱད་ཀྱང་ཁྲི་འབུམ་བྱེ་བ་རྙེད། །རྫོགས་མཐར་མེད་
པའི་ཞེན་ཆགས་སྲེད་པ་འཕེལ། །ལེགས་པར་བརྟགས་ན་བདུད་སྡེ་
བྱེ་བ་ལས། །ཐར་བ་ནུས་མོད་འདི་ཉིད་མ་སྤོང་ན། །བསླུ་བྲིད་འཁོར་
བའི་འཆིང་ཐག་བདུད་ཀྱི་ཞགས། །རྐེ་ལ་བཏབ་ནས་ནམ་ཡང་མི་
ཐར་བའི། །ཉེས་ཆེན་བཙོན་ནག་དོང་དུ་ལྷུང་བ་བཞིན། །སྲིད་པའི་
རྒྱ་མཚོ་འདི་ལས་བསྒྲལ་མི་ནུས། །དེ་ཕྱིར་ལུང་རིགས་མངོན་སུམ་
ཚད་མ་ཡིས། །གསང་སྔགས་དངོས་གྲུབ་བདུད་རྩིའི་རོ་མངར་ལ། །
109



དེབ་བདུན་པ་རྣམ་ཐར་གཅེས་བཏུས།
དུག་ཆེན་ཧ་ལ་ནག་པོར་བསྒྱུར་ནུས་པའི། །རྫས་ངན་དུག་ངན་བསམ་
ངན་ཀླ་ཀློའི་ཟས། །ཟས་ཀྱི་མཐའ་མ་དྲི་ཟ་ཏུ་རུ་ཁའི། །ལོགས་སེམས་
ཁ་རླངས་ནག་པོ་དྲི་ཙམ་ལ། །དོགས་པ་ཧ་ཅང་དགོས་ཤིང་འདི་སྤངས་
ན༑ ༑སྡོམ་དང་དམ་ཚིག་གཙང་བ་ལྟ་ཅི་སྨོས། །རྩ་བ་གསུམ་གྱི་ལྷ་
ཚོགས་སྤྲིན་བཞིན་འདུ། །བྱིན་རླབས་དངོས་གྲུབ་འཛད་མེད་ཆར་
དུ་བསྙིལ། །སྒྲུབ་པའི་གནས་ཁང་དྲི་བཟང་སྤོས་ངད་འཐུལ། །སྒྲུབ་
པོ་ཉམས་དགའ་བག་ཕེབས་རིག་པ་དྭངས། །མཆོག་གི་རིག་འཛིན་
བརྙེས་པའི་སྐལ་བ་ལྡན། །མཐར་ཐུག་བདེ་ཆེན་དག་པའི་ཞིང་དུ་
སྐྱེ༑ ༑ཨོཾ་ཨ་མི་དྷེ་ཝ་ཧཱུྃ༔ དེས་ན་བསམ་པ་དཀར་པོའི་ས་བོན་འདི། །
བྱང་ཆུབ་སྙིང་པོའི་ཡོན་ཏན་འཕེལ་བའི་སླད། །དུས་གསུམ་གཤེགས་
པའི་རྒྱལ་དང་དེ་སྲས་ཀྱིས། །བསྔོས་པ་ཇི་བཞིན་དམིགས་མེད་རྒྱ་
ཡིས་གདབ། །ཨ་ཨ་ཨ༔ ཨོ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། །འཇིག་རྟེན་
པ་རྣམས་སྡིག་གི་འཁོར་ལོ་བསྐོར། །རྣམ་འབྱོར་ལམ་པས་ཆོས་ཀྱི་
འཁོར་ལོ་བསྐོར། །ཆུ་ཚོད་འཁོར་ལོ་ལུང་མ་བསྟན་ཉིད་ལ། །དགེ་
བའི་ཕྱོགས་སུ་འཁོར་འདི་ཨེ་མ་མཚར། །སྣང་སྲིད་འཁོར་ལོ་མ་
འདྲེས་ཚུལ་དུ་འཁོར། །རྟོག་པའི་འཁོར་ལོ་བར་མེད་རྒྱུན་དུ་འཁོར། །
ཉམས་ཀྱི་འཁོར་ལོ་སྣ་ཚོགས་ངེས་མེད་འཁོར། །ཏིང་འཛིན་འཁོར་
ལོ་འགྲོ་འོང་བྲལ་བར་འཁོར། །ལྟ་བའི་འཁོར་ལོ་མཐའ་དབུས་མེད་
110



དགེ་ལེགས་འདོད་འཇོའི་དཔེ་ཚོགས།
པར་འཁོར། །སྒོམ་པའི་འཁོར་ལོ་ཡེངས་མེད་ངང་དུ་འཁོར། །སྤྱོད་
པའི་འཁོར་ལོ་མ་བཅོས་ཤུགས་འབྱུང་འཁོར། །འབྲས་བུའི་འཁོར་
ལོ་འབད་མེད་ལྷུན་འགྲུབ་འཁོར། །བླ་མའི་འཁོར་ལོ་བྱིན་རླབས་
འབེབས་བཞིན་འཁོར། །ཡི་དམ་འཁོར་ལོ་དངོས་གྲུབ་སྟེར་བཞིན་
འཁོར་༑ ༑མཁའ་འགྲོའི་འཁོར་ལོ་འཕྲིན་ལས་བསྒྲུབ་བཞིན་འཁོར། །
རྩ་གསུམ་འཁོར་ལོ་སྒྲུབ་པོའི་གནས་སུ་འཁོར། །ཆོས་སྐུའི་འཁོར་
ལོ་ངོ་བོ་སྟོང་བཞིན་འཁོར། །ལོངས་སྤྱོད་འཁོར་ལོ་རང་བཞིན་གསལ་
ཞིང་འཁོར། །སྤྲུལ་སྐུའི་འཁོར་ལོ་འགྲོ་བ་འདུལ་ཞིང་འཁོར། །སྐུ་
གསུམ་འཁོར་ལོ་དབྱེར་མེད་ཉིད་དུ་འཁོར། །སངས་རྒྱས་འཁོར་ལོ་
བདུད་བཞི་འཇོམས་ཤིང་འཁོར། །དམ་ཆོས་འཁོར་ལོ་དུས་གསུམ་
གཞོམས་ཤིང་འཁོར། །དགེ་འདུན་འཁོར་ལོ་ཚོགས་གཉིས་རྫོགས་
ཤིང་འཁོར། །དབྱེར་མེད་འཁོར་ལོ་འགྲོ་དྲུག་སྐྱབས་སུ་འཁོར། །
མཆོག་གསུམ་བཀྲ་ཤིས་འཇིག་རྟེན་གསུམ་ལ་དགེ། །རྩ་གསུམ་བཀྲ་
ཤིས་ལུས་ངག་ཡིད་ལ་དགེ། །སྐུ་གསུམ་བཀྲ་ཤིས་སྲིད་ཞི་ཡོངས་
ལ་དགེ། །དབྱེར་མེད་བཀྲ་ཤིས་རྒྱལ་མཚན་བརྟན་པར་འཛུགས། །
གཞི་ཡི་བཀྲ་ཤིས་རང་རྒྱུད་སྨིན་ནས་སུ། །ལམ་གྱི་བཀྲ་ཤིས་གཞན་
རྒྱུད་གྲོལ་བ་དང་། །འབྲས་བུའི་བཀྲ་ཤིས་དོན་གཉིས་ཕུན་སུམ་
ཚོགས༑ ༑དབྱེར་མེད་བཀྲ་ཤིས་ཆོས་ཀྱི་འཁོར་ལོ་བསྐོར། །ལྟ་བའི་
111



དེབ་བདུན་པ་རྣམ་ཐར་གཅེས་བཏུས།
བཀྲ་ཤིས་མཁར་ལྟརཡངས་པའི་ཀློང་། །སྒོམ་པའི་བཀྲ་ཤིས་ཉི་ལྟར་
གསལ་ཞིང་ཁྱབ། །སྤྱོད་པའི་བཀྲ་ཤིས་ཟླ་ལྟར་མཛེས་པ་ཡིས། །
དབྱེར་མེད་བཀྲ་ཤིས་སྙན་གྲགས་འབྲུག་ལྟར་སྒྲོགས། །དབུ་མ་ཆེན་
པོའི་བཀྲ་ཤིས་སྦྱངས་ཤིང་ཤེས། །ཕྱག་རྒྱ་ཆེན་པོའི་བཀྲ་ཤིས་གོམས་
ཤིང་འདྲིས། །རྫོགས་པ་ཆེན་པོའི་བཀྲ་ཤིས་རྟོགས་ཤིང་གྲོལ། །དབྱེར་
མེད་བཀྲ་ཤིས་ཟུང་འཇུག་གོ་འཕང་བརྙེས། །ཕྱི་ཡི་བཀྲ་ཤིས་འོད་
གསལ་རྒྱུ་མ་ཆད། །ནང་གི་བཀྲ་ཤིས་འོད་གསལ་ཕྱོགས་མ་ལྷུང་། །
གསང་བའི་བཀྲ་ཤིས་འོད་གསལ་གོ་མ་འགགས། །དབྱེར་མེད་བཀྲ་
ཤིས་གདོད་མའི་ས་ལ་ཕྱིན། །སྒྱུ་ལུས་བཀྲ་ཤིས་ཕུང་པོ་འོད་སྐུར་
དེངས༑ ༑ཉོན་མོངས་བཀྲ་ཤིས་འཁྲུལ་པ་དབྱིངས་སུ་ཟད། །འཁོར་
འདས་བཀྲ་ཤིས་རྣམ་རྟོག་ཆོས་སྐུར་དག །འཕོ་ཆེན་བཀྲ་ཤིས་རྟག་
ཁྱབ་ལྷུན་གྱིས་གྲུབ། །ཨོཾ་སྭ་སྟི་བི་ཛ་ཡནྟུ། ཤུ་བྷཾ་མསྟུ་སརྦ་ཛ་གཱ་ཏཾ།
མངྒ་ལ་དྷཱ་ཛས་སོ། །
112



མཚན་ཕྱེད་ནས་ཉིན་ཕྱེད་བར་གྱི་འཁོར་ལོའི་དཔེ་རིས།
ཉལ་ཐུན་ཆུ་ཚོད་བཞི།
མ་རིག་པ། སྐ
。。。
བ འདུ་བྱེད།
༥༢༥༣[ ༥༤
。 1。 ，
༡.
༡༢༢༤
སྔ་ཐུན་མཚམས་ཆུ་ཚོད་གཉིས།/。
，
དIYsI
བྱི་བ་
8»
ནས་བྱེད་
ཕྱེད་ཡོལ
རེག་པ་བྱH
༩ ?
《
གga༠ རྣམ་ཤེས།
ཐོ་རང
ཡོས་
ནམལངས་
བ།
དུང་དདར༠
༡༩ ༧
ཐོ་རངས་ཐུན་ཆུ་ཚོད་གསུམ།
。
。
སྐྱེ་མཆེད། ༄༅། °
༠ [ °
མིང་གཟུགས།
སྔ་ཐུན་ཆུ་ཚོད་གསུམ།



ཉིན་ཕྱེད་ནས་མཚན་ཕྱེད་བར་གྱི་འཁོར་ལུགས།
ཚོར་བ།
ཉིན་གུང་ནས་ཐུན་མཚམས་ཆུ་ཚོད་གཉིས།
。 。。 །
༢༢།༢༣༢
སེང་
༽
སྲེད་པ།
༢༢1༣༣1 ༢༤
ཕྱི་ཐུན་ཆུ་ཚོད་བཞི།
༡༡
ཕག
ཟོད་ཁོར)
སྤེལ་
མུན་རུང
དགོང་མོ་
ནི་ང་
སྲོད་ཐུན་ཆུ་ཚོད་བཞི།
སྐྱེ་བ། དགོང་ཐུན་མཚམས་ཆུ་ཚོད་གཉིས། སྲིད་པ།



དགེ་ལེགས་འདོད་འཇོའི་དཔེ་ཚོགས།
༄༅། །ལྷ་མཆོག་གསུམ་གྱི་གསོལ་འདེབས་མདོར་བསྡུས།
སྙིང་རྗེའི་དབང་ཕྱུག་འཕགས་མཆོག་སྤྱན་རས་གཟིགས། །འཇིགས་
པ་བརྒྱད་སྐྱོབ་རྗེ་བཙུན་སྒྲོལ་མའི་ཞབས། །འགྲོ་བའི་མགོན་པོ་ཨུ་རྒྱན་
པདྨ་འབྱུང་། །སྣང་མཐའ་སྤྲུལ་པ་གསུམ་ལ་གསོལ་བ་འདེབས། །
ཡེ་ཤེས་སྤྱན་ལྡན་ལྷ་མཆོག་རྣམ་གསུམ་གྱིས། །བདག་སོགས་དུས་
ངན་སྙིགས་མའི་སེམས་ཅན་རྣམས། །འཇིགས་དང་སྡུག་བསྔལ་རྐྱེན་
ངན་བར་ཆད་སོལ། །བདེ་བ་ཅན་དུ་སྐྱེ་བར་ཐུགས་རྗེས་ཟུངས། །
ཨཧཤས༔ མ་མ་ཀོ་ལི་ས་མནྟ༔ རསྨི་ས་མ་ཁརྒད་ཚེ༔ བཛྲ་ས་
ཏཱ་དྲི་བྷོ་མེ༔ ཨོ་ཨ་ཧྥུ་རྒྱ་ཏཾ་ཀཽ༔ ཨོཾ་ཨཱཿཧཱུྃ་སྭཱ་ཧཱ༔
113



དེབ་བདུན་པ་རྣམ་ཐར་གཅེས་བཏུས།
༄༅། །རང་ཤར་རང་གྲོལ་གྱི་ཉམས་ལེན།
ཨོ་ཨཱཧཱུྃ། ངོ་བོ་སྟོང་པ་སྐྱེ་མེད་ཆོས་སྐུའི་ཞིང་། །རྗེ་བཙུན་སྒྲོལ་མས་
ལྷན་སྐྱེས་བདེ་ལ་སྦྱོར། །རང་བཞིན་གསལ་བ་འགག་མེད་ལོངས་སྐུའི་
ཞིང་། །སྤྱན་རས་གཟིགས་ཀྱིས་འཁོར་བ་དོངས་ནས་སྤྲུགས། །ཐུགས་
རྗེ་རང་བྱུང་གནས་མེད་སྤྲུལ་སྐུའི་ཞིང་། །གུ་རུ་པདྨས་སྣང་སྲིད་ཟིལ་
གྱིས་གནོན། །དག་པ་རབ་འབྱམས་བདེ་བ་ཅན་གྱི་ཞིང་། །འོད་
དཔག་མེད་པས་འགྲོ་བ་དྲུག་ལ་གཟིགས། །སྐུ་བཞི་དབྱེར་མེད་སྣང་
སྲིད་དག་པའི་ཞིང་། །རང་རིག་བླ་མས་སྒོ་གསུམ་བྱིན་གྱིས་བརླབས། །
བྱིན་རླབས་ཀུན་འདུས་པདྨ་འབྱུང་གནས་སྐུ། །དངོས་གྲུབ་ཀུན་འདུས་
སྤྱན་རས་གཟིགས་དབང་གསུང་། །འཕྲིན་ལས་ཀུན་འདུས་ཨརྱ་ཏཱ་
རེའི་ཐུགས། །རྩ་གསུམ་ཀུན་འདུས་རང་རིག་ཀུན་ཏུ་བཟང་། །ཆོས་
དབྱིངས་འགྱུར་མེད་ཀུན་ཏུ་བཟང་མོས་འཁྱུད། །ཉོན་མོངས་ལྔ་ནི་ཡེ་
ཤེས་ལྔ་ཡི་དངོས། །ཕུང་པོ་ལྔ་ནི་རྒྱལ་བ་རིགས་ལྔའི་སྐུ། །འབྱུང་བ་
ལྔ་ནི་ཡུམ་ལྔའི་རང་བཞིན་གནས། །ཕྱི་ནང་སྐྱེ་མཆེད་སེམས་དཔའ་
སེམས་མར་གསལ། །ལྟ་བ་རྣམ་དག་སྒོ་བ་ཁྲོ་བོ་བཞི། །ཚད་མེད་ངོ་
བོ་སྒོ་མ་བཞི་དང་སྦྱོར། །དུག་ལྔ་སེར་སྣ་ཐུབ་དྲུག་སྐུ་རུ་བཞེངས། །
114



དགེ་ལེགས་འདོད་འཇོའི་དཔེ་ཚོགས།
ཞི་བ་རྡོར་དབྱིངས་ལྷ་ཚོགས་བཀྲ་ལམ་མ། །རྡོ་རྗེའི་ལུས་ལ་ལྷུན་གྱིས་།
གྲུབ་པར་བཞུགས། །ཡེ་ཤེས་ལྔ་ནི་རིག་རྩལ་ཐོགས་མེད་འཕྲོ། །ཁྲག་
འཐུང་ཁྲོ་བོའི་ལྷ་ཚོགས་འཇིགས་རུང་སྐུ། །གར་དགུའི་ཉམས་ལྡན་
མ་ངེས་སྣ་ཚོགས་པས། །ཕྱི་ནང་ཁྱབ་པར་འགེངས་པའི་རོལ་གར་
སྟོན་༑ ༑རིག་སྟོང་རྡོ་རྗེ་སེམས་དཔའི་ངོ་བོ་གཅིག །དམ་པ་རིགས་
བརྒྱའི་དཀྱིལ་འཁོར་གསལ་བ་ལ། །རང་ངོ་མཇལ་བའི་དུས་འདིར་
ཕྱག་འཚལ་ཞིང་། །སྣང་སྲིད་གདོད་ནས་དག་པའི་མཆོད་སྤྲིན་སྤྲོ། །
སྡིག་སྒྲིབ་མ་ལུས་སྐྱེ་མེད་ངང་དུ་བཤགས། །མ་རྟོགས་འགྲོ་རྣམས་
སྒྲོལ་བར་རྗེས་ཡི་རང་། །དགོངས་པ་རང་གྲོལ་ཆོས་འཁོར་བསྐོར་བར་
བསྐུལ༑ ༑འཁོར་བ་མ་སྟོང་བར་དུ་བཞུགས་པར་གསོལ། །འདིས་
མཚོན་དགེ་རྩ་མངོན་པར་བྱང་ཆུབ་བསྔོ། །འཁོར་འདས་མཉམ་ཉིད་
རྟོགས་པའི་བཀྲ་ཤིས་བརྗོད། །འགྲོ་རྣམས་རྫོགས་སངས་རྒྱས་པའི་
སྨོན་ལམ་བྱ། །མ་འཁྲུལ་རང་ངོ་ཤེས་པའི་ལྟ་བས་བསྐྱངས། །ཆོས་
རྣམས་བསམ་གྱིས་མི་ཁྱབ་ཨ་ཨ་ལ། །སྐྱེ་བ་མེད་པའི་ཀློང་དུ་ཨེ་མ་
ཧོ༑ ༑ས་མ་ཡ༔ རྒྱ་རྒྱ་རྒྱ༔ རང་ཤར་རང་གྲོལ་རྫོགས་སོ། །
115



དེབ་བདུན་པ་རྣམ་ཐར་གཅེས་བཏུས།
༄༅། །བདེ་ཆེན་ཞིང་དུ་འཕོ་བའི་གདམས་པ།
༄༅། །ཨོཾ་ཨཱཧཱུྃ། ཆོས་སྐུ་སྣང་བ་མཐའ་ཡས་སྨོན་ལམ་ལ་མཐར་
ཕྱིན༑ ༑ལོངས་སྐུ་ཐུགས་རྗེ་ཆེན་པོ་འགྲོ་དོན་ལ་མངའ་བརྙེས། །སྤྲུལ་
སྐུ་པདྨ་འབྱུང་གནས་འཕྲིན་ལས་ལ་དབང་འབྱོར། །རྣམ་གསུམ་དབྱེ་
བ་མེད་པ་དྲིན་ཆེན་གྱི་བླ་མ། །གསོལ་བ་རྒྱུན་དུ་འདེབས་པའི་གང་
ཟག་ལ་དགོངས་ནས། །འདི་ཕྱི་བར་དོ་ཀུན་ཏུ་ཐུགས་རྗེ་ནི་མ་ཆུང་། །
ལས་ཉོན་འཁྲུལ་པའི་བག་ཆགས་དབང་བཙན་དུ་གྱུར་ནས། །རིགས་
དྲུག་སྡུག་བསྔལ་མྱོང་བའི་རྣམ་ཤེས་ཀྱི་སྐྱེས་བུ། །རང་དབང་རང་
གིས་མ་ཐོབ་བར་དོ་ལ་འཁྱམས་ཚེ། །ཐུགས་རྗེའི་ར་མདའ་མེད་ན་
ཀྱེ་མ་བདག་ཀྱི་ཧུད། །འཇིགས་རུང་འཁོར་བའི་རྒྱ་མཚོ་གཏིང་མཐའ་
ནི་མི་འདུག །འདྲེན་པའི་དེད་དཔོན་ཆེན་པོ་སྙིང་དབུས་ནས་དྲན་
བྱུང་༑ ༑རབ་མཆོག་ཚེ་ལུས་འདི་ལ་སྣང་སེམས་ལ་དབང་ཐོབ། །སྐུ་
གསུམ་རང་ལས་རྙེད་པའི་དངོས་གྲུབ་ཅིག་སྩོལ་ཤོག །འབྲིང་དུ་འཆི་
ཁའི་འོད་གསལ་མ་པང་ལ་བུ་འཇུག །མཉམ་ཉིད་ཕྱག་ཆེན་རྟོགས་
པའི་བྱིན་རླབས་ཤིག་གནང་ཤོག །ཐ་མ་ཆོས་ཉིད་བར་དོར་འཇའ་
འོད་ཀྱི་ལམ་ནས། །རིགས་ལྔའི་ཞིང་ཁམས་བགྲོད་པའི་རོགས་དན་
116



དགེ་ལེགས་འདོད་འཇོའི་དཔེ་ཚོགས།
ལ་ཕེབས་ཤོག །ད་ནི་རིང་པོར་མི་ཐོགས་འཆི་བ་ལ་ཉེ་བས། །ཡེངས་
མེད་འདུན་པ་དྲག་པོ་ཁྱེད་ཐུགས་ལ་གཏད་པས། །འཇིག་རྟེན་ཚེ་
འདིའི་འཁྲི་བ་བཙན་ཐབས་སུ་ཆོད་ནས། །ཞིང་ཁམས་བདེ་བ་ཅན་
དུ་སྐད་ཅིག་ལ་དྲོངས་ཤིག །རིག་པ་གྷིཡིག་དམར་པོ་དབུ་མ་ཡི་ལམ་
ནས༑ ༑མགོན་པོ་འོད་དཔག་མེད་པའི་ཐུགས་ཀར་ཐིམ་ཨ་ཕཊ། ཨ་
ཕཊ༑ ཨ་ཕཊ། ཡིག་འབྲུ་གཉིས་པོ་མང་དུ་བརྗོད། །ཧིཀ་ཀ་བདུན་
ནམ་ཉེར་གཅིག་བགྲངས། །སྐུ་གསུམ་དབྱེར་མེད་བླ་མ་ལ། །འདུན་
པ་དྲག་པོས་གསོལ་བ་གདབ། །གཉིས་སྣང་ཀུན་རྫོབ་མཚན་འཛིན་
བློ་༑ ༑གཉིས་མེད་དོན་དམ་ཨ་ལ་གཏད། །ཆོས་ཅན་འཁྲུལ་པའི་བག་
ཆགས་ཀུན། །ཆོས་ཉིད་ལྟ་བའི་ཀློང་དུ་འཕོ། །རང་སྣང་རྣམ་དག་བདེ་
བོ་ཅན། །རང་བཞིན་ལོངས་སྐུའི་ཞིང་ཁམས་རྫོགས། །རང་རིག་
སྣང་བ་མཐའ་ཡས་དངོས། །རང་གྲོལ་མཉམ་གནས་ཆེན་པོའོ། །འོད་
གསལ་འདུས་མ་བྱས་པའི་ཆོས། །རིག་པ་ཡེ་ཤེས་ཀློང་ནས་བརྡོལ།།
འབྲེལ་པ་ཐོགས་ཚད་བདེ་བ་ཅན། །ལུང་བསྟན་དབུགས་དབྱུང་ཐེ་
ཚོམ་མེད། །ས་མ་ཡ༔ ཨ་ཨ་ཨ༔ རྒྱ་རྒྱ་རྒྱ༔ སྤྲང་འཁྱམ་སྨྱོན་པའི་
རྫུན་ཚིག་འདི། །དོན་ལ་གནས་པའི་དུས་ཀྱང་སྲིད། །ཐར་པའི་ལམ་
དང་འབྲེལ་བས་ན། །སྡིག་གི་དོགས་པ་མི་འདུག་གོ། ། །
117



དེབ་བདུན་པ་རྣམ་ཐར་གཅེས་བཏུས།
༄༅། །ལེའུ་བདུན་བསྡུས་དོན་གསོལ་འདེབས།
ཨེ་མ་ཧོ། དག་པ་རབ་འབྱམས་སྐུ་གསུམ་རྒྱལ་བའི་ཞིང་། །
ཀུན་བཟང་རིགས་ལྔ་ཆེ་མཆོག་ཁྲོ་བོའི་ཚོགས། །སངས་རྒྱས་ཀུན་
གྱི་མཁྱེན་བརྩེ་ནུས་པའི་གཏེར། །རིགས་གསུམ་མགོན་དང་དབྱེར་
མེད་ཨོ་རྒྱན་རྗེ། །རྔ་ཡབ་གླིང་ཕྲན་ཟངས་མདོག་དཔལ་གྱི་རི། །རིག་
འཛིན་མཁའ་འགྲོའི་ཕོ་བྲང་ཆེན་པོ་ནས། །རྩོལ་མེད་རང་བྱུང་འགྲོ་
འདུལ་སྤྲུལ་པའི་སྐུ། །བྱིན་ཆེན་ངོ་མཚར་མཆོག་གིས་གནས་འདིར་
གཤེགས། །རྒྱལ་བའི་དགོངས་པ་རིག་འཛིན་བརྡའ་ཡིས་བསྟན། །
སྒྲུབ་སྡེ་བཀའ་བརྒྱད་གསང་སྔགས་ཕྱི་ནང་གི། །བརྒྱུད་ལྡན་བླ་མའི་
བྱིན་རླབས་བདུད་རྩིའི་མཛོད། །ཀུན་འདུས་ཡིད་བཞིན་ནོར་བུ་པདྨ་
འབྱུང་༑ ༑གང་གི་གསང་གསུམ་ཡེ་ཤེས་སྒྱུ་མའི་འཕྲུལ། །ཨུ་རྒྱན་ཟ་
ཧོར་ལ་སོགས་གདུལ་ཞིང་སྤྱི། །ཁྱད་པར་བོད་ཡུལ་ཁ་བ་ཅན་གྱི་
ལྗོངས༑ ༑སངས་རྒྱས་དངོས་བྱོན་གུ་རུའི་རྣམ་པར་ཐར། །དྲན་པ་
ཙམ་གྱིས་རྡོ་རྗེའི་ལམ་མཆོག་ལ། །འདྲེན་པའི་སྐྱེས་བུ་མཚོ་སྐྱེས་རྡོ་
རྗེ་ཡི། །སྐུ་གསུང་ཐུགས་ཡོན་ཕྲིན་ལས་རིག་པའི་རྩལ། །ཡེ་ཤེས་ལྔ་
ལྡན་ཀློང་ནས་བདག་ལ་གཟིགས། །འགྲོ་བའི་མགོན་པོ་འཁོར་བའི་
118



དགེ་ལེགས་འདོད་འཇོའི་དཔེ་ཚོགས།
སྡུག་བསྔལ་ལས། །སྒྲོལ་བའི་དེད་དཔོན་སློབ་དཔོན་ཁྱེད་མ་གཏོགས།།
སྐྱོབ་པའི་ལྷ་གཞན་རེ་བའི་ལྟོས་པ་མེད། །བསམ་པ་ལྷུན་གྱིས་འགྲུབ་
པའི་ཞལ་བཞེས་དགོངས། །ལས་ངན་དབང་གིས་དུས་ངན་འདི་ལ་
ཐུག །བསམ་རྒྱུ་ཆོས་ལ་བསྒྲུབ་རྒྱུ་མི་དགེའི་ལས། །ཤི་ན་ངན་སོང་
གསོན་ན་བདུད་ཀྱི་དབང་། །བདག་འདྲའི་སེམས་ཅན་ཁྱེད་འདྲའི་
ཐུགས་རྗེས་སྐྱོབས། །སྔོན་ཚེ་བོད་ཡུལ་མངའ་བདག་རྗེ་འབངས་
ལ༑ ༑ཞལ་ནས་གསུངས་པའི་གསོལ་འདེབས་ལེའུ་བདུན། །ད་ལྟ་
བདག་གིས་ཉིན་མཚན་དུས་དྲུག་ཏུ། །གདུང་བས་འབོད་ན་དངོས་
སུ་ཞལ་སྟོན་ཅིག །བདུད་དང་དམ་སྲི་རྒྱལ་འགོང་འབྱུང་པོའི་ཚོགས། །
མཐའ་ཡི་དམག་དཔུང་དུ་རུ་ཁ་ལ་ཕྱོགས། །ཕྱིན་ལོག་ལྟ་ངན་ཀླ་ཀློའི་
ཆོས་ལུགས་འདི། །འོད་གསལ་རྫོགས་པ་ཆེན་པོའི་རྒྱ་ཡིས་ཐོབ། །
རྩ་གསུམ་ཞི་ཁྲོ་རྒྱལ་བ་རྒྱ་མཚོའི་དཔལ། །མཐུ་སྟོབས་གཅིག་བསྡུས་
རྡོ་རྗེ་ཐོད་ཕྲེང་རྩལ། །མཁྱེན་བརྩེ་ནུས་པའི་བྱིན་རླབས་རྡོ་རྗེའི་གུར།།
དམ་ལྡན་བུ་ལ་སྒྲུབ་ཁང་སྩལ་དུ་གསོལ། །འདི་ཕྱི་བར་དོའི་གནས་
སྐབས་མཐའ་ཐུག་ཀུན། །བླ་མ་ཨོ་རྒྱན་ཆེན་པོའི་སྣང་བ་དང༌། །མི་
འབྲལ་སྣང་སྲིད་ཟིལ་གནོན་ཆོས་ཀྱི་དབྱིངས། །ཀུན་བཟང་པདྨ་འོད་
ཀྱི་ཞིང་དུ་དྲོངས། །ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ རང་རིག་པདྨ་
འབྱུང་གནས་དེའི། །རང་བྱུང་རྩོལ་མེད་རྡོ་རྗེའི་གླུ། །རང་གཞན་དོན་
119



དེབ་བདུན་པ་རྣམ་ཐར་གཅེས་བཏུས།
དུ་དུས་རྟག་ཏུ། །རང་གྲོལ་གསོལ་འདེབས་འདི་ལ་འབད། །བདུད་
དང་དམ་སྲི་སྟོབས་ཆེ་ཡང་། །དེ་བས་པདྨ་ང་ཉིད་ལྷག །ཆེ་བཙན་
འགྲན་ཟླ་བྲལ་བའི་ལྷ། །གུ་རུ་རྡོ་རྗེ་ཐོད་ཕྲེང་རྩལ། །གདུང་བས་
འབོད་པའི་གང་ཟག་ལ། །སྐྱོབས་པའི་ཞལ་བཞེས་མི་བསླུ་བ། །པདྨ་
ང་ཡི་ཐ་ཚིག་ཡིན། །སྙིང་ལ་ཆོངས་ཤིག་ས་མ་ཡ༔ རྒྱ་རྒྱ་རྒྱ༔ ལེའུ་
བདུན་བསྡུས་དོན་གསོལ་འདེབས་འདི། །རྒྱུན་དུ་ལེའུ་བདུན་འདོན་
པ་ལ། །ལྷག་པར་འོས་ཤིང་གཞན་དག་གིས། །མོས་པས་འདོན་ན་
མ་ཆོག་མེད། །འདི་ཡི་དུས་དང་དགོས་པ་རྣམས། །གསང་བར་བྱ་
སྟེ་གསོལ་འདེབས་དངོས། །གསལ་བར་བཀོད་པའི་བྱིན་མཐུ་ཡིས། །
བསྟན་དང་འགྲོ་ལ་ཕན་པའི་སླད། །སྙིང་ནས་ཡིན་ནོ་འདི་བཏོན་
པས༑ ༑བདུད་ཀྱི་བར་དུ་གཅོད་པ་ཡི། །མ་ངེས་ཆོ་འཕྲུལ་ཞི་བར་
ནུས༑ ༑སྤྲང་འཁྱམས་སྨྱོན་པས་བྲིས་པ་ལ། །དགེ་བས་གུ་རུའི་ཞལ་
མཐོང་ཤོག །



དགེ་ལེགས་འདོད་འཇོའི་དཔེ་ཚོགས།
ན་
༄༅ -
༧
༄༅། །ཨུ་རྒྱན་བླ་མ་རྒྱང་འབོད།
ན་མོ་གུ་རུ། མཐོ་ནམ་མཁའ་སྔོ་ལ་དྭངས་པའི་ཚེ། །ཕ་བླ་མ་ཆོས་སྐུའི་
ཡོན་ཏན་དྲན། །བདག་མ་རིག་སེམས་ཅན་འཁྲུལ་ཚབས་ཆེ། །ཡིད་
རིག་སྟོང་ཆོས་སྐུར་བྱིན་གྱིས་རློབས། །གསལ་ཉི་ཟླ་ཀླད་ལ་ཤར་བའི་
ཚེ་༑ ༑ཕ་བླ་མ་ལོངས་སྐུའི་ཡོན་ཏན་དྲན། །བདག་འཁོར་བའི་སེམས་
ཅན་ཉོན་རེ་མོངས། །ངག་གྲགས་སྟོང་ལོངས་སྐུར་བྱིན་གྱིས་རློབས། །
མདངས་འཇའ་ཚོན་བར་སྣང་བཀྲ་བའི་ཚེ། །ཕ་བླ་མ་སྤྲུལ་སྐུའི་ཡོན་
ཏན་དྲན། །བདག་ལས་ངན་སེམས་ཅན་སྡུག་རེ་བསྔལ། །ལུས་སྣང་
སྟོང་སྤྲུལ་སྐུར་བྱིན་གྱིས་རློབས། །རྗེ་སྐུ་དྲིན་མཚུངས་མེད་པདྨ་འབྱུང་། །
ཐུགས་མཁྱེན་པའི་ཡེ་ཤེས་ཕ་མཐའ་ཡས། །མགོན་མེད་པའི་འགྲོ་བ་
མང་པོ་ལ། །དུས་རྟག་པ་རྒྱུན་དུ་བརྩེ་བས་དགོངས། །ཁ་དྲག་པོའི་
ཀླ་ཀློ་སྟོབས་ཤུགས་བཙན། །ལས་ངན་པའི་སྐྱེ་བོ་ཆོས་ལ་སྡང་། །
ཕྱོགས་ཀུན་ཏུ་ཕན་བདེའི་རྒྱུ་ཚོགས་ཉུང་། །ཅི་བྱས་ཀྱང་བདེ་བའི་
གོ་སྐབས་བྲལ། །ཕ་ཁྱེད་ལ་གསོལ་བ་འདེབས་པའི་བུ། །རྐྱེན་འཁྲུལ་
པའི་དབང་དུ་མི་འགྲོ་བར། །སེམས་ཉོན་མོངས་དུག་ལྔ་རང་སར་ཞི།།
དབྱིངས་ཡེ་ཤེས་ཟུང་འཇུག་རྟོགས་པར་མཛོད། །སྤྱིར་དམ་པའི་ཆོས་
121



དེབ་བདུན་པ་རྣམ་ཐར་གཅེས་བཏུས།
ཀྱི་ཕན་ཡོན་དང་། །སྒོས་རྡོ་རྗེ་ཐེག་པའི་དངོས་གྲུབ་མཆོག །ཁྱད་པར་
དུ་འོད་གསལ་རྫོགས་ཆེན་གྱི། །བྱིན་རླབས་ཀུན་མྱུར་དུ་ཐོབ་པར་
མཛོད༑ ༑ནམ་འཆི་བའི་དུས་ལ་བབས་པ་ན། །གནས་ཟངས་མདོག་
དཔལ་རིའི་ཕོ་བྲང་ཆེར། །ལྷ་ཨུ་རྒྱན་པདྨའི་ཞབས་དྲུང་དུ། །བཙན་
ཐབས་སུ་འཕོ་བའི་འཕྲིན་ལས་མཛོད། །དགོས་པའི་ཚིག་འདི་ཀླ་ཀློའི་
བཙོན་ཁང་དུ། །ཨོ་རྒྱན་བླ་མར་སྙིང་ནས་འབོད་ཕྱིར་བྲིས། །དེ་ལྟ་ན་
ཡང་དུས་དང་རྣམ་པ་ཀུན། །རང་གི་ངག་ལ་འདོན་ཞིང་སྐབས་འདིར་
བྲིས། །མངྒ་ལའི་མིང་གིས་སོ། །
༄༅། །འཕྲིན་བསྐུལ་རྨི་ལམ་དུ་གནང་བ།
ཨོཾ་ཨཱཧཱུྃ། ཆོས་སྐུའི་སྟོན་པ་ཀུན་ཏུ་བཟང་༔ ལོངས་སྐུའི་སྒྱུ་འཕྲུལ་
རྡོ་རྗེ་སེམས༔ སྤྲུལ་སྐུ་དགའ་རབ་རྡོ་རྗེ་སོགས བརྒྱུད་གསུམ་བླ་མའི་
བྱིན་རླབས་དང་༔ རྒྱ་གར་གྲུབ་ཆེན་བརྒྱད་ཅུ་ཡི༔ ཡེ་ཤེས་ཐུགས་
རྗེ་ལྷུན་གྲུབ་རྗེ༔ བོད་ཁམས་འགྲོ་འདུལ་ཐུགས་རྗེ་མྱུར༔ ལྷག་པའི་
ལྷ་མཆོག་གུ་རུ་རྗེ༔ ཁྱད་པར་དུས་བཞིའི་རྒྱལ་བ་དང་༔ ཞི་ཁྲོ་རབ་
འབྱམས་རྒྱུད་སྡེའི་ལྷ༔ ཕྱོགས་བཅུའི་སངས་རྒྱས་བྱང་སེམས་ཚོགས
མཆོག་གསུམ་སྐུ་གསུམ་རྩ་བ་གསུམ༔ རིས་མེད་རྩ་བརྒྱུད་བླ་མ་ཡི
ངོ་བོ་རང་བཞིན་ཐུགས་རྗེ་གསུམ༔ སྐྱབས་གནས་ཀུན་འདུས་ཨོ་
122



དགེ་ལེགས་འདོད་འཇོའི་དཔེ་ཚོགས།
རྒྱན་རྗེར། །སྙིང་ཁོངས་རུས་པའི་གཏིང་ཉིད་ནས༔ མོས་གུས་གདུང་
བས་གསོལ་བ་འདེབས༔ བྱིན་རླབས་ཆར་ཕོབས་བླ་མ་མཆོག༔ དངོས་
གྲུབ་གཉིས་སྩོལ་ཡི་དམ་ལྷ༔ རྟེན་འབྲེལ་གྲུབ་མཛོད་མཁའ་འགྲོའི་
ཚོགསཿ བར་ཆད་སོལ་ཅིག་ཆོས་སྐྱོང་རྣམས༔ མཐུན་རྐྱེན་སྒྲུབས་
ཤིག་ནོར་ལྷའི་ཚོགསཿ བརྡ་རྟགས་ལེགས་ཉེས་ཕྱི་ནང་གསང་༔ སྒྱུ་
འཕྲུལ་གར་མཁན་སྣང་སྲིད་ཀྱི༔ བཀའ་གཏེར་སྲུང་མ་སྡེ་བརྒྱད་གཙོ
ཆད་ཐོ་མ་གཡེལ་ས་མ་ཡ༔ བདག་ཅག་མོས་པའི་བུ་རྣམས་ལ༔ མཆོག་
ཐུན་མྱུར་འགྲུབ་མཛད་དུ་གསོལ༔ གདོད་ནས་སྟོང་ཆེན་མཚོ་རྒྱལ་མ༔
ཁྱབ་བརྡལ་རིག་པ་པདྨ་འབྱུང་༔ འཁོར་འདས་དག་མཉམ་ཆོས་སྐུའི་
ཀློང་༔ བློ་བྲལ་གཉུག་མའི་ངང་དུ་ཨ༔ ས་མ་ཡ༔ རྒྱ་རྒྱ་རྒྱ༔ འདི་
ནི་གཏེར་མ་ཡིན་ཟེར་ནས། །གྲོགས་པོ་ཞིག་གིས་བདག་ལ་བསླབ།།
རྨི་ལམ་ཚུལ་དུ་བྱུང་བ་ལ། །ཐོག་མཐའ་གཉིས་ནི་མི་གསལ་ཞིང་། །
བར་གྱི་ཚིག་རྣམས་ཕལ་ཆེར་དྲན། །དེ་ལ་རང་བཟོ་ཕོ་ཚོད་ཀྱིས། །
ཚིག་རིས་བསྲེས་པས་ཉེས་པའི་ཚོགས། །སྒོ་གསུམ་སྡིག་དང་ལྷན་ཅིག་
བཤགས༑ ༑བྱིན་རླབས་ཆེ་བའི་བདེན་ཚིག་ལ། །འབྲས་བུ་བསླུ་བ་
མེད་པའི་རྟགས། །ཡང་ཡང་བྱུང་ཞིང་གཅིགས་སུ་བྱས། །རང་སྣང་
རང་བྲིད་དཔེ་བཞིན་དུ། །ཟབ་ཆོས་ཁྱད་འཕགས་ཡིན་ནམ་སྙམ། །འདི་
བྲིས་དགེ་བས་དུས་རྣམས་ཀུན། །ཆོས་མཐུན་བསམ་པ་འགྲུབ་ཕྱིར་
བསྔོ་༑ ༑ཨ༔
123



དེབ་བདུན་པ་རྣམ་ཐར་གཅེས་བཏུས།
:
༄༅། །ཆོས་ལོངས་སྤྲུལ་གསུམ་གྱི་གསོལ་འདེབས།
པ
ཨེ་མ་ཧོ། ཆོས་ཉིད་མི་འགྱུར་སྣང་བ་མཐའ་ཡས་དང་༔ འགག་
མེད་སྙིང་རྗེའི་ལོངས་སྤྱོད་སྤྱན་རས་གཟིགས༔ ཨོ་རྒྱན་པཎ་ཆེན་
བརྫུས་སྐྱེས་སྤྲུལ་པའི་ཀླུ༔ གསོལ་བ་འདེབས་སོ་ནད་གདོན་བར་
ཆད་སོལ༔ འཆི་ཁར་གནད་གཅོད་སྡུག་བསྔལ་མི་འབྱུང་ཞིང་༔ ཚེ་
འདིའི་སྣང་བ་ནུབ་པ་གྱུར་མ་ཐག༔ བདེ་བ་ཅན་དང་རི་བོ་པོ་ཏ་
ལ༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ དུས་ངན་བསྟན་
པ་འཇིགས་པའི་ཚེ། །ལྷག་བསམ་བཟང་པོས་ཉིན་དང་མཚན། །
གསོལ་བ་འདེབས་ཤིང་བྲིས་པ་ལ། །འདི་ཕྱིའི་བདེ་ལེགས་ཕུན་
ཚོགས་ཤོག༔
124



དགེ་ལེགས་འདོད་འཇོའི་དཔེ་ཚོགས།
༄༅། །ཚད་མ་བཞི་ལྡན་གསུང་ངག་རིན་པོ་ཆེའི་བླ་མ་བརྒྱུད་
བ་ལ་གསོལ་བ་འདེབས་བའི་གདུང་དབྱངས་
བྱིན་རླབས་མི་བཅུད་ལེན་བའི་
སྦྲང་སྙད་བཞུགས་སོ།།
བདག་མི
གཉུག་མ་ལྷན་ཅིག་སྐྱེས་པའི་ཡེ་ཤེས་ཀྱི་འཁོར་ལོ། །བྱང་སེམས་
འཕོ་འགྱུར་མེད་པའི་དྭངས་མ་དང་འཛའ་བ། །དུས་གསུམ་རྟོག་པ་
གཅོད་པའི་སྟོབས་ཆེན་གྱི་དབང་ཕྱུག །རྒྱལ་བ་རྡོ་རྗེ་འཆང་དེ་སྙིང་
དབུས་ནས་དྲན་བྱུང་།།འཁོར་འདས་རོ་མཉམ་བརྡལ་བའི་ཐང་ཆེན་
གྱི་སྟེང་ན། །སྒྱུ་མའི་རོལ་གར་རྩེ་བའི་མཚར་སྡུག་གི་ཕོ་མོ། །གྲངས་
མེད་ཆོས་ཀྱི་འབྱུང་གནས་མཁའ་འགྲོ་ཡི་གཙོ་མོ། །བདག་མེད་ལྷ་མོ་
བཅོ་ལྔ་སྙིང་དབུས་ནས་དྲན་བྱུང་། །གཉིས་སྣང་གཉིས་མེད་རོལ་པའི་
རྩེད་མོ་དང་ལྷན་གཅིག །བདུད་བཞི་རྡུལ་དུ་བརླག་པའི་དཔའ་བོ་
ཡི་དམ་པ། །འཁྲུལ་པའི་གཡང་དུ་ལྷུངས་རྣམས་བདེ་ཆེན་དུ་འཁྲིད་
མཛད༑ ༑རྗེ་བཙུན་རྣལ་འབྱོར་དབང་ཕྱུག་སྙིང་དབུས་ནས་དྲན་བྱུང་།།
མདོ་རྒྱུད་གསང་ཚིག་ཟབ་མོའི་རིན་ཆེན་གྱི་སྒྲོམ་བུ། །ས་འཛིན་སྐྱ་
བོའི་སྤོ་ནས་འཛད་མེད་དུ་བརྡོལ་བས། །གངས་ལྗོངས་འཆི་མེད་གྲོང་
125



དེབ་བདུན་པ་རྣམ་ཐར་གཅེས་བཏུས།
གི་དཔལ་འབྱོར་ལས་ལྷག་པ། །བརྩེ་ཆེན་ཀུན་དགའ་སྙིང་པོ་སྙིང་
དབུས་ནས་དྲན་བྱུང་། །རྣམ་སྨིན་རྣམ་པ་ཀུན་ལྡན་ཆོས་དབྱིངས་སུ་
དྭངས་བས།།རིག་འཛིན་གྲུབ་པའི་ཚོགས་རྗེ་འོག་མིན་གྱི་ཕོ་བྲང་།།
ངོ་མཚར་རྡོ་རྗེའི་གར་གྱིས་སྐད་ཅིག་ལ་བགྲོད་པ། །སློབ་དཔོན་བསོད་
ནམས་རྩེ་མོ་སྙིང་དབུས་ནས་དྲན་བྱུང་། །བོད་ཡུལ་མུན་པའི་གླིང་དང་
མཁའ་སྤྱོད་ཀྱི་ཕོ་བྲང་། །གཉིས་མེད་མཉམ་པ་ཆེན་པོའི་གཟིགས་
པ་དེ་སྒྲིབ་མེད། །ཚུར་མཐོང་བྱིས་པའི་བློ་ཡང་ཐེ་ཚོམ་དང་བྲལ་བ།།
རྗེ་བཙུན་གྲགས་པ་རྒྱལ་མཚན་སྙིང་དབུས་ནས་དྲན་བྱུང་། །རྩ་རླུང་
ཐིག་ལེའི་རྒྱུ་བ་དབུ་མའི་སྦུགས་འཆིང་བས། །ཡེ་ཤེས་སྒྱུ་མའི་ལང་
ཚོ་མངོན་སུམ་དུ་ཤར་ཞིང་། །ཟབ་རྒྱས་ཆོས་ཀྱི་སྒྲ་དབྱངས་ཆད་མེད་
དུ་བརྡོལ་བ། །འཇམ་མགོན་ཀུན་དགའ་རྒྱལ་མཚན་སྙིང་དབུས་ནས་
དྲན་བྱུང་། །སྡོམ་བརྩོན་རྒྱལ་པོའི་ཚུལ་གྱིས་སྤྱོད་པ་དེ་སྤྱད་པས། །
འབྲེལ་ཚད་ཐར་པ་འཁྲིད་པའི་ལམ་མཁན་གྱི་ནང་ནས། །ཐབས་
མཁས་རྒྱ་ཆེར་རོལ་པའི་ཁྱད་ཆོས་ཀྱིས་འཕགས་པ། །འགྲོ་མགོན་
ཆོས་རྒྱལ་འཕགས་པ་སྙིང་དབུས་ནས་དྲན་བྱུང་། །ངེས་འབྱུང་ལྷག་
བསམ་དཀར་པོས་ཐུགས་རྒྱུད་དེ་སྦྱོངས་ཤིང་། །ཡེ་ཤེས་འོད་ཟེར་
འབར་བས་བརྟན་གཡོ་ཀུན་ཁྱབ་པས། །མ་རིག་མུན་པའི་གཤེད་
མ་ཕྱོགས་ཀྱི་མཐར་བསྐྲད་པ། །ཞང་སྟོན་དཀོན་མཆོག་དཔལ་དེ་
126



དགེ་ལེགས་འདོད་འཇོའི་དཔེ་ཚོགས།
སྙིང་དབུས་ནས་དྲན་བྱུང་། །རྡོ་རྗེའི་ལུས་ལ་བརྟེན་པའི་སྒྲིབ་པ་དེ་
འགགས་པས། །མཐོང་ཐོས་མྱོང་བ་ཀུན་ལ་རྡོ་རྗེ་བཞིའི་རྩལ་རྫོགས། །
མཚན་རྟོག་ནུས་པ་མེད་པའི་རྫུན་ཕུག་ལ་ཐུག་པ། །གྲུབ་ཆེན་བྲག་
ཕུག་པ་དེ་སྙིང་དབུས་ནས་དྲན་བྱུང་། །མདོ་སྔགས་རིག་གནས་བཅས་
པ་ནད་ཐོག་གི་སྨན་བཞིན། །འདིར་སྣང་འཁྲུལ་པའི་བྱ་བཞག་ཕར་
རྒྱབ་ཏུ་བོར་ནས།།རྒྱལ་བའི་འཕྲིན་ལས་དབང་སྒྱུར་མིང་དོན་མཚུངས་
མཁས་མཆོག །འགྲོ་མགོན་བསོད་ནམས་རྒྱལ་མཚན་སྙིང་དབུས་
ནས་དྲན་བྱུང་། །ཕ་བཟང་ཕྱུག་པོས་བཞག་པའི་སྙན་བརྒྱུད་ཀྱི་བང་
མཛོད། །དོན་མེད་ཆུད་ཟོས་མི་བཏང་བུ་རབས་ཀྱི་རྒྱུན་སྐྱོང་། །དོན་
གཉིས་ལྷུན་གྱིས་གྲུབ་པའི་ཁེ་སྐྱེད་ཆེར་ཐོན་པ། །བླ་མ་དཔལ་ལྡན་
ཚུལ་ཁྲིམས་སྙིང་དབུས་ནས་དྲན་བྱུང་། །རྩ་བརྒྱུད་བླ་མའི་ཡོན་ཏན་
འཕྲིན་ལས་དང་བཅས་པ། །རྒྱ་ལས་རྒྱ་ཡི་འབུར་བཞིན་ཐུགས་ཐོག་
ཏུ་འཕོས་པས། །འཁོར་འདས་དབྱེ་བར་མི་ཕྱེད་ཆང་རྒོད་ཀྱིས་ར་
རོ༑ ༑གྲུབ་ཆེན་སངས་རྒྱས་དཔལ་དེ་སྙིང་དབུས་ནས་དྲན་བྱུང་། །
ཆོས་ཕུང་བརྒྱད་ཁྲི་བཞི་སྟོང་ཐུགས་ཐོག་ཏུ་སྤུངས་པའི། །བག་ཆགས་
བཟང་པོས་རྒྱལ་བསྟན་སྐུ་སྲོག་ལས་གཅེས་འཛིན། །ས་བཅུའི་རྒྱལ་
སྲས་དབུས་སུ་རྫུ་འཕྲུལ་གྱིས་ཞབས་བཀོད། །ངོར་ཆེན་འགྲན་གྱིས་
དོ་མེད་སྙིང་དབུས་ནས་དྲན་ནོ། །རྣམ་གསུམ་ཕོ་ཉའི་ཕྱག་རྒྱ་གཅིག་
127



དེབ་བདུན་པ་རྣམ་ཐར་གཅེས་བཏུས།
ཉིད་དུ་སྦྱོར་བས། །སྐུ་གསུམ་གཏན་སྲིད་ཟིན་པའི་དགེ་མཚན་གྱི་ལ་
ཉེ༑ ༑ཁམས་གསུམ་སྙིགས་མ་ཟད་པའི་སྒྱུ་ལུས་སུ་ཤར་བ། །མུས་
ཆེན་དཀོན་མཆོག་རྒྱལ་མཚན་སྙིང་དབུས་ནས་དྲན་བྱུང་། །ཕ་ནོར་
བུ་ཡིས་སྤྱོད་པའི་དབང་ཐང་ནི་ཆེ་བས། །གསང་ཆེན་ཆོས་ཀྱི་སྙིང་པོ་
མི་ནུབ་པའི་སྲོག་ཤིང་
། །དཔའ་བོ་མཁའ་འགྲོ་ཡོངས་ཀྱི་རྗེ་དཔོན་ཉིད་
གྱུར་པ། །བདག་ཆེན་བློ་གྲོས་རྒྱལ་མཚན་སྙིང་དབུས་ནས་དྲན་བྱུང་། །
འཁོར་འདས་གཉིས་སུ་མེད་པའི་གྲུབ་མཐའ་ནི་སྙོགས་པས། །སྣང་
སྲིད་ཟིལ་གྱིས་གནོན་པའི་མཐུ་སྟོབས་ཀྱི་རྒྱལ་པོ། །ཁམས་གསུམ་
བདེ་བ་ཆེན་པོའི་འཁོར་ལོས་ནི་བསྒྱུར་བ། །རྡོ་རིང་ཀུན་སྤངས་ཆེན་
པོ་སྙིང་དབུས་ནས་དྲན་བྱུང་། །ཟབ་གསང་ཐེག་པ་མཆོག་གི་མཛོད་
ཆེན་ལ་མངའ་བརྙེས། །སྣང་སེམས་ཟུང་དུ་འཇུག་པའི་རྣལ་འབྱོར་གྱི་
དབང་ཕྱུག །སྐལ་ལྡན་མ་ལུས་རྡོ་རྗེའི་སྲོག་རྩ་ནི་འཛུགས་མཛད། །
གྲུབ་མཆོག་ཚར་པ་ཆོས་རྗེ་སྙིང་དབུས་ནས་དྲན་བྱུང་། །རྒྱལ་བའི་
དམ་ཆོས་འཛིན་པའི་སྨོན་ལམ་གྱི་མཐུ་གྲུབ། །མ་རིག་ནད་ལ་ཕན་
པའི་གནད་གཅིག་ཏུ་དགོངས་ནས། །ཕྱོགས་ལྷུང་གདོན་གྱིས་མ་བཅོམ་
བཤད་སྒྲུབ་ཀྱི་བདག་པོ། །འཇམ་དབྱངས་མཁྱེན་བརྩེའི་དབང་ཕྱུག་
སྙིང་དབུས་ནས་དྲན་བྱུང་། །རྒྱུད་གསུམ་གཅིག་ཏུ་འདྲེས་པའི་བྱིན་
རླབས་ཀྱི་གཟུགས་བརྙན། །སྒྲིབ་བྲལ་ཐུགས་ཀྱི་མེ་ལོང་འབྲལ་མེད་
128



དགེ་ལེགས་འདོད་འཇོའི་དཔེ་ཚོགས།
དུ་ཤར་ཞིང་། །སྲིད་གསུམ་འཁྲུལ་པའི་གྲོང་ཁྱེར་ལྷག་མེད་དུ་གཏོང་
བ༑ ༑མཁན་ཆེན་བསླབ་གསུམ་རྒྱལ་མཚན་སྙིང་དབུས་ནས་དྲན་
བྱུང་༑ ༑གསང་ཆེན་ཟབ་མོའི་མཛོད་ནས་དངོས་གྲུབ་ཀྱི་ནོར་བུ། །
ཅི་དགའ་ལོངས་སུ་སྤྱོད་པའི་དཔལ་འབྱོར་ལ་བརྩོན་པས། །ཆོས་
སྐུའི་རྒྱལ་སར་འཛེགས་པའི་རིག་འཛིན་གྱི་ཚོགས་བདག །གྲུབ་
མཆོག་དབང་ཕྱུག་རབ་བརྟན་སྙིང་དབུས་ནས་དྲན་བྱུང་། །མགོན་
པོ་གང་གི་དྲིན་ལས་འགྲོ་ཁམས་ནི་ཡོངས་ལ། །ཐུབ་དབང་ཆོས་ཀྱི་
སྣང་བྱེད་ཕྱོགས་མེད་དུ་བརྡལ་བས། །མཁས་གྲུབ་ཡོངས་ཀྱི་གཙུག་
ན་རྒྱལ་མཚན་གྱི་ཏོག་བཞིན། །མགོན་པོ་བསོད་ནམས་མཆོག་ལྡན་
སྙིང་དབུས་ནས་དྲན་བྱུང་། །ཟབ་རྒྱས་རྒྱུད་སྡེ་རྒྱ་མཚོས་བསྟི་གནས་
ནི་མཛད་ཅིང་། །མན་ངག་ཡིད་བཞིན་ནོར་བུས་སྤྱི་གཙུག་ནི་མཛེས་
པས༑ ༑ཡོན་ཏན་རིན་ཆེན་བྱེ་བའི་འབྱུང་གནས་སུ་གྱུར་པ། །རིན་
ཆེན་བསོད་ནམས་མཆོག་གྲུབ་སྙིང་དབུས་ནས་དྲན་བྱུང་། །མཁས་
ཤིང་དངོས་གྲུབ་བརྙེས་པའི་དགེ་མཚན་གྱི་སྒྲོན་མེས། །སྐྱེ་རྒུའི་ཡིད་
ཀྱི་མུན་སེལ་བསྟན་འགྲོ་ཡི་མགོན་གཅིག །རང་རིག་བདེ་བ་ཆེན་པོ་
མངོན་བྱང་ནི་ཆུབ་པ། །ལྕེ་བཙུན་མཁྱེན་རབ་བྱམས་པ་སྙིང་དབུས་
ནས་དྲན་བྱུང་། །ཕྱི་ལྟར་མདོ་སྔགས་རབ་འབྱམས་སྨྲ་བ་ཡི་སེངྒེ་། །
ནང་ལྟར་རིག་འཛིན་གྲུབ་པའི་དཔའ་བོ་ནི་ཆེན་པོ། །གསང་བ་དཀྱིལ་
129



དེབ་བདུན་པ་རྣམ་ཐར་གཅེས་བཏུས།
འཁོར་རྒྱ་མཚོའི་གཙོ་བོ་ཉིད་གྱུར་པ། །རྨོར་ཆེན་ཀུན་དགའ་ལྷུན་གྲུབ་
སྙིང་དབུས་ནས་དྲན་བྱུང་། །ཚར་ཆེན་ཧེ་རུ་ཀ་དཔལ་ཐུགས་རྗེ་ཡིས་
དུས་བབས། །སྙན་བརྒྱུད་རྒྱ་མཚོའི་སྲོག་འཛིན་གཟུགས་སྐུ་ལ་ཆས་
ཏ༑ ༑བསིལ་ལྗོངས་དངོས་གྲུབ་གཏེར་ཁ་ཟད་མེད་དུ་བརྡོལ་མཛད།།
ཀུན་དགའ་ལེགས་པའི་འབྱུང་གནས་སྙིང་དབུས་ནས་དྲན་བྱུང་། །
ནང་གི་དགོངས་པ་སངས་རྒྱས་ཆོས་སྐུ་དང་མཉམ་ཀྱང་། །ཕྱི་ཡི་མཛད་
སྤྱོད་ཐབས་མཁས་ཐུགས་རྗེ་ཡི་ཟློས་གར། །སྙིགས་དུས་བསྟན་པའི་
སྒྲོན་མེ་ངོ་མཚར་གྱི་འོད་འབར། །ས་ཆེན་ཀུན་དགའ་བློ་གྲོས་སྙིང་
དབུས་ནས་དྲན་བྱུང་། །རྣམ་གྲོལ་ཐར་པའི་རྩེ་མོར་མངོན་སུམ་དུ་
ཕྱིན་ཀྱང་། །ཉེས་བརྒྱས་འཆིང་བ་དཀྲོལ་ཕྱིར་སྲིད་པ་ཡི་སྒྱུ་འཕྲུལ། །
སྲིད་ཞི་མཉམ་ཉིད་རྟོགས་པའི་རྩལ་ཆེན་ནི་ངོམ་མཛད། །བྱམས་པ་
ནམ་མཁའ་འཆི་མེད་སྙིང་དབུས་ནས་དྲན་བྱུང་། །ཚུལ་ཁྲིམས་དྲི་བསུང་
འཕྲོ་བས་ངན་སོང་གི་གདུང་སེལ། །ཟག་མེད་ཏིང་འཛིན་གསལ་བས་
རིགས་དྲུག་གི་གནས་སྦྱོང་། །རྡུལ་བྲལ་ཤེས་རབ་སྤྱན་གྱིས་བདེན་
པ་དངོས་གཟིགས་པ། །བྱམས་པ་ཀུན་དགའ་བསྟན་འཛིན་སྙིང་དབུས་
ནས་དྲན་བྱུང་། །མཁས་པའི་རྣམ་དཔྱོད་མ་ཧཱ་པཎྜི་ཏ་གྱུར་ཀྱང་། །
གྲུབ་པའི་གོ་འཕང་རྣལ་འབྱོར་དབང་ཕྱུག་གི་རྗེས་སྙེགས། །མཛད་
པའི་ཕྱག་རྗེས་རྒྱུད་སྡེ་རྒྱ་མཚོ་ལ་བཞག་པ། །ཀུན་དགའ་བསྟན་པའི་
130



དགེ་ལེགས་འདོད་འཇོའི་དཔེ་ཚོགས།
རྒྱལ་མཚན་སྙིང་དབུས་ནས་དྲན་བྱུང་། །སྙིགས་མའི་རང་སྟོབས་རྒྱས་
པས་གདུལ་བྱའི་བློར་བཀབ་ཀྱང་། །གསང་བདག་རྡོ་རྗེ་ཆོས་དང་
རྣམ་དབྱེ་ནི་མེད་པའི། །དངོས་པོའི་རང་གཟུགས་སྟོན་པས་སྐལ་ལྡན་
གྱི་རེ་སྐོང་། །འཇམ་དབྱངས་བློ་གཏེར་དབང་པོ་སྙིང་དབུས་ནས་དྲན་
བྱུང་༑ ༑སངས་རྒྱས་ཀུན་གྱི་མཐུ་རྩལ་ཕྱོགས་གཅིག་ཏུ་བསྡོམས་ཏེ། །
དམུ་རྒོད་གདུལ་དཀའི་སྣང་ངོར་དེ་ཉིད་དང་འཚམས་པས། །རྒྱལ་
བ་སྐུ་བཞིའི་ས་བོན་བསླུ་མེད་དུ་འདེབས་མཁས། །དྲིན་ཆེན་རྩ་བའི་
བླ་མ་སྙིང་དབུས་ནས་དྲན་བྱུང་། །རང་སེམས་གཅིག་ཉིད་སྣང་ཚུལ་
རྣམ་གསུམ་གྱིས་བསྒྱུར་བས། །མ་དག་འགྲོ་དྲུག་ལས་ཉོན་སྒྲིབ་པ་
ཡི་རང་གཟུགས། །རྣལ་འབྱོར་པ་ལ་ཀུན་རྫོབ་དོན་དམ་གྱི་ཉམས་
སྣང་༑ ༑རྫོགས་སངས་རྒྱས་ལ་སྐུ་དང་ཡེ་ཤེས་ཀྱི་འཆར་སྒོ། །དང་
པོ་ངེས་འབྱུང་ཆོས་ཀྱི་རྩ་བ་དང་ཕྲད་གཞི། །གཉིས་པ་བྱང་སེམས་
ཆོས་ཀྱི་སྙིང་པོ་ཡི་མྱུ་གུ། །གསུམ་པ་གསང་ཆེན་ཆོས་ཀྱི་སྙིང་ཁུ་ཡི་
འབྲས་བུ། །རྣམ་གསུམ་གཅིག་ཏུ་རྫོགས་པའི་སེམས་ཉིད་འདི་ཨ་
ཧོ༑ ༑གནས་ལུགས་འཁོར་འདས་དབྱེར་མེད་རང་བཞིན་གྱིས་གནས་
ཀྱང་༑ ༑སྣང་ཚུལ་འཁོར་འདས་གཉིས་སྣང་ལྷན་སྐྱེས་ཀྱི་འཁྲུལ་པ། །
གནས་སྣང་ཕྱིན་ཅི་ལོག་པའི་ཀུན་རྟོག་གི་འཁོར་ལོ། །བར་མེད་བསྐོར་
བའི་རྒྱུ་རྒྱུད་སེམས་ཅན་འདིས་མཚར་བ། །གནས་ལུགས་འཁོར་
131



དེབ་བདུན་པ་རྣམ་ཐར་གཅེས་བཏུས།
འདས་དབྱེར་མེད་ཇི་བཞིན་དུ་བལྟས་ནས། །སྣང་ཚུལ་འཁོར་འདས་
དབྱེར་མེད་ཇི་སྙེད་པ་བསྒོམས་པས། །གནས་སྣང་ཕྱིན་ཅི་མ་ལོག་
ཉམས་རྟོགས་ཀྱི་འཁོར་ལོ། །བར་མེད་བསྐོར་བའི་ལམ་རྒྱུད་རྣལ་
འབྱོར་འདིས་མཚར་བ།. །གཞི་རྒྱུད་ཡེ་ནས་གནས་པའི་རང་ས་ལ་
ཕྱིན་པས། །ལམ་རྒྱུད་སྤང་བླང་མཐའ་དག་རང་གྲོལ་དུ་གྱུར་ཏེ། །
འབྲས་རྒྱུད་གཞན་ནས་མ་བཙལ་རང་གྲུབ་ཏུ་མངོན་པ། །གཞི་འབྲས་
དབྱེར་མེད་རང་བྱུང་ཆེན་པོ་དེ་ཕྱག་འཚལ། །དེ་ལྟར་བླ་མས་བསྟན་
བཞིན་རང་རྒྱུད་ལ་ཉམས་མྱོང་། །ཉམས་སུ་མྱོང་བཞིན་རྣལ་འབྱོར་
དབང་ཕྱུག་གི་གདམས་པ། །གདམས་ངག་བཞིན་དུ་དཀྱིལ་འཁོར་
གཙོ་བོ་ཡིས་གསུངས་པ། །ཚད་མ་བཞི་ཡི་བདུད་རྩིས་སེམས་རྒྱུད་
ལ་སྨིན་ཤོག །མ་སྨིན་ལྕགས་ཁམས་སྐུ་བཞིའི་གསེར་འགྱུར་གྱིས་
རྒྱས་གདབ། །བྱིན་རླབས་བརྒྱུད་པ་གསེར་གྱི་ཕྲེང་བ་འདི་བསྟར་
བས་༑ ༑གདམས་ངག་ལུས་དང་ཡན་ལག་གོ་རིམ་བཞིན་རྒྱན་ཏེ། །
མོས་གུས་གཞོན་ནུའི་དགའ་སྐྱིད་གོང་འཕེལ་དུ་ཤོག་ཅིག །དཔལ་ལྡན་
ས་སྐྱ་པའི་བསྟན་མཇུག་ཏུ་སྐྱེས་པ་རྒྱུ་ན་མ་ཏིས་ཤར་མར་སྤེལ་བ་ཨ་ཐ་སིདྡྷི་རསྟུ།། །།
132



དགེ་ལེགས་འདོད་འཇོའི་དཔེ་ཚོགས།
། མཁན་ཆེན་རིན་པོ་ཆེའི་གསོལ་འདེབས་བཞུགས་སོ། །
ཡོངས་འཛིན་དམ་པ་མང་པོས་རྗེས་སུ་བཟུང་། །ཚུལ་གནས་ཐོས་
བསམ་སྒྲུབ་པ་ལྷུར་ལེན་ཞིང་།།བླ་མ་ལྷ་ཡི་བྱིན་རླབས་སྙིང་ལ་ཞུགས།།
བསྟན་འགྲོའི་དོན་ཆེན་བསྒྲུབས་ལ་གསོལ་བ་འདེབས། །བླ་མ་ཀུན་
འདུས་རྗེ་བཙུན་གྲགས་པ་དངོས། །ཡི་དམ་ཀུན་འདུས་དུས་དགྲའི་
དབང་པོའི་ཞལ། །ཆོས་སྐྱོང་ཀུན་འདུས་གུར་མགོན་དཔའ་བོའི་སྐུ།།
ཀུན་འདུས་ཡིད་བཞིན་ནོར་བུ་ཁྱེད་མཁྱེན་ནོ། །བསམ་པ་ཙམ་གྱིས་
བྱིན་རླབས་ཅི་དགར་འཇོ། །གསོལ་བ་བཏབ་ན་གཏན་བདེའི་གོ་
འཕང་སྦྱིན། །བློ་གྲོས་མཆོག་མངའ་ཁྱེད་ལ་གསོལ་བ་འདེབས། །
འདི་ཕྱི་བར་དོ་ཀུན་ཏུ་ཐུགས་རྗེས་སྐྱོངས། །འདི་བྲི་བ་ལ་དགོས་པ་མི་འདུག་
ཀྱང་༧མཆོག་སྤྲུལ་རིན་པོ་ཆེ་འཇམ་དབྱངས་ཆོས་ཀྱི་དབང་ཕྱུག་གི་ཞལ་སྔ་ནས་འདི་འདྲ་ཞིག་
བྲི་དགོས་ཞེས་གསུང་བསྐུལ་ཡང་ཡང་གནང་བར་ལྡོག་མ་ནུས་བྲི་དགོས་བྱུང་དགེ་ཞིང་བཀྲ་
ཤིས༑ སརྦ་དཱ་མངྒ་ལཾ།། །།
133



དེབ་བདུན་པ་རྣམ་ཐར་གཅེས་བཏུས།
བཀྲ་
༄༅། །རྒྱལ་བ་ལྕགས་ཟམ་པ་ཆེན་པོའི་རྣམ་ཐམ་
ལ་ཆ་ཙམ་བསྔགས་པ་ཨུཏྤལ་དཀར་
པོའི་དོ་ཤལ་ཞེས་བྱ་བ་
བཞུགས་སོ།
:
ཨོཾ་ཤྲཱིཝཡ་ཀུ་རུ། སྟོབས་བཅུའི་དབང་ཕྱུག་རྣམས་ཀྱི་ཐུགས་རྗེ་དང་། །
དཔལ་ལྡན་ཆུ་ཤེལ་དཀར་པོའི་མདངས་འོད་ཅན།།འཇིག་རྟེན་མུན་
ནག་འཁྲུགས་པའི་དག་བྱེད་དུ། །འདི་ན་གཟུགས་སུ་རོལ་པའི་ཐང་
སྟོང་རྒྱལ། ༡ །གང་ཚེ་ཁ་བ་རི་པའི་པདྨོའི་རྩེར། །རང་བྱུང་བུང་བ་
གཞོན་ནུའི་རོལ་རྩེད་ལས། །དགེ་མཚན་སྦྲང་རྩི་གསར་པའི་དགའ་
སྟོན་གྱིས། །ཡིད་ཅན་སིམ་པ་སྟེར་རོ་ཐང་སྟོང་རྒྱལ། ༢ །དེ་ཚེ་རྐང་
འཐུང་ཁྲོད་དུ་ཡོངས་འདུའི་ལྗོན། །རྒྱུ་སྐར་དབུས་ན་རྟ་བདུན་རྒྱལ་
པོ་དང་། །ཆུ་སྐྱེས་དབུས་ན་པདྨ་དཀར་པོ་ལྟར། །ངོ་མཚར་རྨད་གཅིག་
འཁྲུངས་སོ་ཐང་སྟོང་རྒྱལ། ༣ །ཞལ་རས་ཟླ་བ་རྒྱས་པའི་དཀྱིལ་
འཁོར་ནི། །མཐོང་བའི་མོད་ལ་གཟུང་འཛིན་པདྨོ་ཟུམ། །བདེ་ཆེན་
ཀུ་མུད་བཞད་པའི་རྩ་ལག་གྱུར། །ཟླ་མེད་མགོན་གཅིག་སྐྱེས་སོ་ཐང་
སྟོང་རྒྱལ། ༤།ཡོན་ཏན་རང་གྲུབ་ལི་ཤའི་ལྡིང་ཁང་ནས། །དམ་པའི་
134



དགེ་ལེགས་འདོད་འཇོའི་དཔེ་ཚོགས།
རང་རྟགས་བསུང་ཞིམ་ལྡང་བ་ནི། །སྐལ་བཟང་དབང་པོའི་རྩེ་ལ་
ཕྱོགས་ཙམ་གྱིས། །ཐར་པའི་གསོས་སྨན་མཛད་དོ་ཐང་སྟོང་རྒྱལ།
༥ སྐྱོན་ལས་གྲོལ་ཡང་སྐྱོན་ཅན་རྗེས་བཟུང་ཕྱིར། །མཁན་སློབ་དང་
པའི་དེད་དཔོན་ལ་བརྟེན་ནས། །སྡོམ་གསུམ་འོ་མའི་མཚོ་ལ་རིམ་
གྱིས་ཞུགས། །ཤཱཀྱའི་སྲས་ཀྱི་གཙོ་བོ་ཐང་སྟོང་རྒྱལ། ༦ །ཧ་རིའི་
ཙནྡན་ལྗོན་པའི་ནགས་ཀློང་ནས། །ཀར་ར་ཡི་བསིལ་གཡབ་གཡོ་བ་
ལྟར༑ ༑ཞི་ཞིང་དུལ་བའི་སྤྱོད་པ་དྲི་མེད་དེས། །ས་གསུམ་གདུང་བ་
འཕྲོག་གོ་ཐང་སྟོང་རྒྱལ། ༧ །དམ་པའི་ཆོས་ཀྱི་ཆུ་ཀླུང་གྲངས་མེད་
པ་༑༑དངོས་གྲུབ་བདུད་རྩིའི་ཟེགས་མ་འཐོར་བཞིན་དུ། །ཐུབ་གསང་
རྒྱ་མཚོའི་ལྗོངས་སུ་དལ་གྱིས་འབབས། །རྒྱལ་བསྟན་མ་དྲོས་དབང་
པོ་ཐང་སྟོང་རྒྱལ། ༨ །གངས་ལྗོངས་སྙིགས་མ་ལྔ་བདོའི་ལྡུམ་ར་ནང་། །
འབྲེལ་ཚད་དོན་ལྡན་ཨུ་དུམ་ཝ་ར་གཅིག །སྔ་ན་མེད་པའི་དཔྱིད་དུ་
འཁྲུངས་པ་དེ། །རྗེ་བཙུན་འགྲན་གྱིས་དོ་མེད་ཐང་སྟོང་རྒྱལ། ༩ །ཁ་
བའི་རྡུལ་དཀར་འཁྲིགས་པའི་ས་འཛིན་སྤོར། །སྟོན་ཟླའི་མདངས་
ཀྱིས་ལན་བརྒྱར་བྱུག་པ་ལྟར། །བྱང་ཆུབ་བརྙེས་ཀྱང་ཡང་ཡང་གོ་ཆ་
བཞེས༑ ༑མཛད་དཀར་ས་སྟེང་ཁྱབ་པ་ཐང་སྟོང་རྒྱལ། ༡༠ །སྲིད་
ཞིའི་དཔལ་གྱིས་དབུ་རྨོག་ཆེས་མཐོ་བའི། །ལྷ་བརྒྱའི་གཙུག་གི་ཁྲི་
ལ་གནས་བཅས་ཀྱང་། །ཉམ་ཐག་རེ་རེའི་དྲུང་ན་བྲན་བཞིན་གུས། །
135



དེབ་བདུན་པ་རྣམ་ཐར་གཅེས་བཏུས།
ཐུགས་རྗེ་བསམ་ལས་འདས་པ་ཐང་སྟོང་རྒྱལ། ༡༡ །གསང་བདག་
སྟོང་གི་དཔལ་མགྲིན་རལ་པས་འཁྱུད། །གསང་ཆེན་ཛ་ཧུའི་བུ་མོའི་
རྒྱུན་རིང་པོ། །གསང་འཛིན་གོས་སེར་ཅན་རྣམས་ཞབས་བསིལ་དུ།།
སྐལ་ལྡན་ཤིང་རྟས་དྲངས་མཁས་ཐང་སྟོང་རྒྱལ། ༡༢ །གྲུབ་པའི་
འཁོས་ལོས་བསྒྱུར་རྒྱལ་བིར་ཝ་པས། །སྣང་སྲིད་བདེ་སྐྱོང་གཅིག་ཏུ་
འཁྱིལ་པའི་བཅུད། །ཡི་གེ་བཞི་ལྡན་ལང་ཚོ་རྒྱས་པའི་ཕྱིར། །གསང་
མཛོད་ཐམས་ཅད་མངའ་བརྙེས་ཐང་སྟོང་རྒྱལ། ༡༣ །ཤེས་རབ་སྤྱི་
ཡི་གཟུགས་འཆང་ཌཱཀྐི་ནིས། །འཁྱུད་པའི་འཛའ་བ་བྱིན་དང་ལྷན་
ཅིག་ཏུ། །ཐོས་དཀའི་སྙིང་གཏམ་ཟབ་གསང་ཁྱོད་ལ་བསྒྲགས། །
རྒྱལ་ཀུན་སྤྱི་བསྙེན་གྱུར་ཏོ་ཐང་སྟོང་རྒྱལ། ༡༤ །ཐུགས་དགོངས་བེ་
ཌཱུརྱ་ཡི་མེ་ལོང་ངོས། །བདེ་ཆེན་ལྷ་དབང་གཟུགས་བརྙན་འབུམ་བཀྲ་
ཡང་༑ ༑དེ་ལ་མཚར་དུ་མི་ཕྱེ་རིགས་ཐམས་ཅད། །འདུས་པའི་ཟ་མ་
ཏོག་དེ་ཐང་སྟོང་རྒྱལ། ༡༥།སྐྱོབ་པ་སྟོང་གིས་གདུལ་དཀའི་མུན་གླིང་
འདིར༑ ༑ཕྱག་ན་པདྨོས་ཕྱག་མཚན་བཞེས་ནས་སླར། །གྲུ་འཛིན་སྤོ་
ལ་བག་ཡངས་ཟོལ་བཟུང་ནས། །ཁྱོད་ཀྱི་འདུལ་སྐལ་གཏད་སྙམ་
ཐང་སྟོང་རྒྱལ། ༡༦།ཡི་གེ་དྲུག་པ་ལྷ་ཡི་རྔ་བོ་ཆེས། །མུན་ནས་མུན་
པར་ཉལ་རྣམས་ཕྱིར་བསླངས་ནས། །གཏན་བདེའི་དུས་སྟོན་གསར་
པ་འབྱེད་མཁས་པའི། །སྔོན་མེད་བཤེས་གཉེན་དམ་པ་ཐང་སྟོང་
136



དགེ་ལེགས་འདོད་འཇོའི་དཔེ་ཚོགས།
རྒྱལ༑ ༡༧ །དམུས་ལོང་དམིགས་བུ་མེད་འདྲའི་མོན་དང་ཀློ། །ཁྲིད་
བྱེད་ལམ་མཁན་མཆོག་ཏུ་སུ་འགྱུར་ཞེས། །ཕྱོགས་ཀུན་འཕྱང་མོ་
ཉུག་ཚེ་མགོན་མེད་སྐྱབས། །ཁྱོད་ལས་གཞན་དུ་མ་རྙེད་ཐང་སྟོང་
རྒྱལ༑ ༡༨༑བརྩེ་ཆེན་འཇིག་རྟེན་དབང་ཕྱུག་གྲོགས་སུ་ཐོབ། །མཐུ་
ཆེན་ཐོད་ཕྲེང་རྩལ་དང་མདུན་གྲོས་གནང་། །རིགས་བརྒྱའི་དབུ་ལ་
འཛེགས་པ་སྟེར་ནུས་ན། །དམན་དང་འགྲོགས་འདི་ཅི་ཞིག་ཐང་སྟོང་
རྒྱལ༑ ༡༩།མ་རུང་ཆུ་བོའི་འཇིགས་སྐྱོབ་ལྕགས་ཟམ་དང་། །མི་བཟད་
སྲིད་ལས་སྒྲོལ་བའི་སྤྱི་སྟེགས་ཟུང་། །མི་རྟོག་ཐུགས་རྗེའི་ཁྱོན་ནས་
ལྷན་ཅིག་འཇུག །མ་ལྟར་ཀུན་ལ་བྱམས་པ་ཐང་སྟོང་རྒྱལ། ༢༠།ནོར་
འཛིན་བུ་མོས་མི་སྡུག་ཉམས་བརྒྱར་སྟོན། །འགྲོ་བའི་སྙིང་ལ་ཚེར་མས་
གཙེས་པ་ན། །ཕྱག་བརྒྱའི་གཟེར་གྱིས་གཡོ་བ་མེད་པར་བསྡམས། །
འཇིག་རྟེན་ཀུན་དགའི་བྱེད་པོ་ཐང་སྟོང་རྒྱལ། ༢༡ །ཡུལ་དུས་འདི་
ན་བཅུ་གསུམ་འཛིན་མའི་རྩེར། །ཁྱོད་ཉིད་ཟུང་འཇུག་སྟབས་ཀྱིས་
འགྱིང་བའི་ཚེ། །ངེས་པ་དོན་གྱི་སྟུག་པོ་བཀོད་པ་དེ། །འདི་ལས་གཞན་
ན་མེད་སྙམ་ཐང་སྟོང་རྒྱལ། ༢༢ །ཨ་ཝ་དྷུ་ཏའི་སུམ་རྩེད་ལམ་ལྟར་
ཡངས༑ ༑ཏི་ལ་ཀ་ནི་བརྒྱ་བྱིན་ཚོན་ལྟར་དྭངས། །ལས་ཀྱི་དྲི་གཞོན་
རྡོ་རྗེ་ལྟ་བུར་བརྟན། །དེ་ཉིད་བཅུ་དྲུག་རིག་པ་ཐང་སྟོང་རྒྱལ། ༢༣།
ཨ་ཧཾ་ཟུང་འཇུག་འཁོར་ལོ་དྲུག་གི་གྲོང་། །རིག་འཛིན་སྒོ་མོ་ཉི་ཁྲི་
137



དེབ་བདུན་པ་རྣམ་ཐར་གཅེས་བཏུས།
ཆིག་སྟོང་དང་། །དྲུག་བརྒྱར་འབྱེད་ལས་ཆོས་ཕུང་རབ་འབྱམས་སྤྲོ། །
རྣམ་པར་ཉི་ཤུས་བྱང་ཆུབ་ཐང་སྟོང་རྒྱལ། ༢༤ །རིགས་ལྔའི་སྤྲོ་བསྡུ་
གཞན་དུ་མི་བསྐྱོད་པ། །ཐུགས་ཀྱི་བདག་པོ་རིགས་གཅིག་ཉིད་དུ་
བསྡམས༑ ༑རིགས་དང་རིགས་བདག་གཉིས་ཀྱིས་མི་ཕྱེད་པའི། །
ཁྱབ་བདག་ཡེ་ཤེས་ལྔ་བདག་ཐང་སྟོང་རྒྱལ། ༢༥ །ཨེ་མ་རྣམ་པ་ཀུན་
ལྡན་རྣམ་པ་མེད། །ཁྱོད་སྐུ་མངོན་སུམ་མཐོང་བ་འགའ་མེད་ན། །སླེ་
བེམ་ཁྲ་བོས་སྒྲིབ་དེ་ཅི་སླར་སྟོན། །བདེན་དོན་བཅུ་གཉིས་བདེན་
པ་ཐང་སྟོང་རྒྱལ། ༢༦ །མཚན་དཔེའི་ཟིལ་དངར་མིག་གི་བུང་བའི་
དཔལ༑ །དྲུག་ཅུའི་དབྱངས་སྙན་རྣ་བའི་བཅུད་ཀྱི་ཕུལ། །སྟོབས་
བཅུའི་བྱིན་རླབས་སྙིང་གི་བདུད་རྩི་ཉིད། །རིང་པོར་མི་ཐོགས་སྩོལ་
ཅིག་ཐང་སྟོང་རྒྱལ། ༢༧ །གང་ཞིག་སྙིགས་མའི་རང་མདངས་ཤར་
རོ་ཅོག །གང་འདུལ་སྤྲུལ་པའི་རོལ་གར་སྟོང་བསྒྱུར་ཏེ། །གང་སྣང་
ཆོས་དབྱིངས་རོལ་པའི་ཀློང་ཆེན་པོར། །གང་ཡང་དམིགས་མེད་
མཛོད་ཅིག་ཐང་སྟོང་རྒྱལ། ༢༨ །གཟི་ལྡན་པདྨའི་རྩ་ལག་ཀུནྡའི་
བཤེས༑ ༑བདེ་ལྡན་མིག་སྟོང་པ་དང་གསེར་མངལ་ཅན། །སྟོབས་
ལྡན་སྲེད་མེད་བུ་ཡིས་མི་མཚོན་པའ། །བཀྲ་ཤིས་དམ་པ་དེང་འདིར་
བདེ་ལེགས་ཤོག ༢༩ །ཡིད་འོངས་དྭངས་མ་བཅུ་བཞིའི་འཛུམ་དཀར་
ཅན༑ ༑བརྟན་གཡོ་ཀུན་ལ་མཛའ་བའི་མེ་ན་ཀཱ། །རྟེན་འབྲེལ་རྔ་
138



དགེ་ལེགས་འདོད་འཇོའི་དཔེ་ཚོགས།
གཡབ་དཀར་པོས་མགྲོན་གཉེར་ནས། །རྣམ་ཀུན་རྩེ་དགའ་རོལ་པའི་
བཀྲ་ཤིས་ཤོག ༣༠།
དེ་ལྟར་ཀུན་མཁྱེན་ཨེ་ཝཾ་པ་ཆེན་པོའི་ཐུགས་སྲས་ཀྱི་གཙོ་བོ། གྲུབ་པའི་གཙུག་རྒྱན་
དམ་པ་ས་གསུམ་ན་མཚུངས་པ་མེད་པའི་དཔལ་གྱིས་སྤྲས་པ་རྒྱལ་བ་ལྕགས་ཟམ་པ་
ཆེན་པོའི་རྣམ་ཐར་ལ་ཆ་ཙམ་བསྔགས་པ་ཨུཏྤལ་དཀར་པོའི་དོ་ཤལ་ཞེས་བྱ་བ་འདིའང་།
མགོན་པོ་གང་གི་ཞབས་ཟུང་བཀྲ་ཤིས་ཀྱི་རི་མོས་དགེ་བར་བྱས་པའི་གདན་ས་ལྷུན་
གྲུབ་སྟེང་གི་ཆོས་གྲྭ་འདི་ཉིད་ཀྱི་ལུགས་ཟུང་ཉི་ཟླའི་སྣང་བ་མི་ནུབ་པའི་རྟེན་འབྱུང་
ཨཱདུ་དམིགས་ཏེ། གུས་འབངས་བསམ་གཏན་བློ་གྲོས་པས་སྦྱར་བ་དགེ་ལེགས་
འཕེལ།། །།
དང་་་་
༄༅། །བླ་མ་རྡོ་རྗེ་འཆང་གི་རྣལ་འབྱོར་སྙིང་གི་བདུད་རྩི།
་་
སངས་རྒྱས་ཀུན་དངོས་ཐུགས་ལ་སྐྱབས་སུ་མཆི། །དམ་ཆོས་ཀུན་
འབྱུང་གསུང་ལ་སྐྱབས་སུ་མཆི། །དགེ་འདུན་ཀུན་བདག་སྐུ་ལ་
སྐྱབས་སུ་མཆི། །སྐྱབས་མཆོག་དྲིན་ཆེན་བླ་མར་སྐྱབས་སུ་མཆི། །
རྣམ་འདྲེན་སྲས་དང་བཅས་པས་ཐུགས་བསྐྱེད་ལྟར། །འགྲོ་ཀུན་སངས་
རྒྱས་ས་ལ་འགོད་ནུས་པའི། །གཡར་དམ་བཅའ་ན་ཟབ་མོའི་ལམ་
འདི་ཉིད། །རང་རྒྱུད་སྨིན་ནས་དེ་བཞིན་འགྲུབ་པར་ཤོག །རང་བཞིན་
139



དེབ་བདུན་པ་རྣམ་ཐར་གཅེས་བཏུས།
རྣམ་དག་དབྱིངས་ཀྱི་དགའ་མ་ལ། །སྲིད་དང་ཞི་བའི་ཕུན་ཚོགས་མ་
ལུས་པ། །གཅིག་ཏུ་སྤུངས་པའི་ལང་ཚོ་བྱེ་བ་བཞད། །མཆོད་སྤྲིན་
རྒྱ་མཚོའི་སྒྱུ་རྩལ་ངོམ་པའི་དབུས། །མི་འཇིགས་གདོང་ལྔ་བརྒྱད་
ཀྱིས་རབ་བཏེགས་པའི། །འདོད་འབྱུང་ནོར་བུ་བརྩེགས་པའི་ཁྲི་སྟེང་
དུ་༑ ༑ཆགས་བྲལ་ཆུ་སྐྱེས་འོད་གསལ་ཉི་ཟླས་སྤྲས། །གང་དེར་སངས་
རྒྱས་ཀུན་གྱི་ཟ་མ་ཏོག །རྡོ་རྗེ་འཆང་ཆེན་ཀུན་དགའ་བཟང་པོ་ནི། །
ཇི་ལྟར་ཤར་གྱི་ཐིག་ལེ་རྒྱས་པ་ལས། །མ་རིག་མིག་འབྱེད་འོད་ཐུར་
བརྐྱངས་པ་བཞིན། །དྭངས་བའི་ཡིད་ལ་སྐད་ཅིག་ཙམ་གྱིས་གསལ། །
ཨེ་མ་སངས་རྒྱས་སྤྱོད་ཡུལ་མཐའ་ཡས་ལ། །འདི་ཞེས་བྱིས་བློས་
འཇོག་པ་མཚར་ཆེ་ཡང་། །རྣལ་འབྱོར་ཉམས་བརྒྱའི་ཤེལ་དཀར་མེ་
ལོང་ནི། །མཚན་དཔེའི་རོལ་རྩེད་སྟོང་གིས་མཛེས་པར་བྱས། །ཐུགས་
རྗེའི་འཛུམ་དཀར་གཡོ་བའི་ཞལ་རས་ལ། །པདྨ་རྒྱས་འདྲའི་ཡེ་ཤེས་
སྤྱན་ཟུང་བཀྲ། །ཕན་བདེའི་འདོད་རྒུ་འཇོ་བའི་ཕྱག་གཉིས་ནི། །ཆོས་
ཀྱི་སྒོ་བརྒྱར་འབྱེད་པའི་བརྡ་ཐབས་མཛད། །རྣམ་ཀུན་མཆོག་ལྡན་
ཨུཏྤལ་རྒྱས་པའི་རྩེར། །མཆོག་ཏུ་མི་འགྱུར་རྡོ་རྗེ་དྲིལ་བུས་སྤྲས། །
གཞན་འཕྲུལ་དབང་བྱེད་བདག་པོ་ལས་རྒྱལ་བའི། །རྣམ་གསུམ་ངུར་
སྨྲིག་གོས་ཀྱི་རྒྱལ་མཚན་བཀླུབས། །རྡོ་རྗེ་ལྟ་བུའི་ཟུང་འཇུག་ཏིང་ངེ་
འཛིན་༑ ༑གཡོ་བ་མེད་པའི་རྡོ་རྗེའི་སྐྱིལ་ཀྲུང་བཞུགས། །དངོས་བརྒྱུད་
140



དགེ་ལེགས་འདོད་འཇོའི་དཔེ་ཚོགས།
དཔལ་ལྡན་བླ་མའི་དབུ་རྒྱན་ནི། །རིགས་གྲོལ་གཉིས་ལྡན་ས་ཞུའི་
རྣམ་པར་རྩེན། །དྲན་པ་ཙམ་གྱིས་འཁོར་བའི་འཇིགས་པ་ཀུན། །
སྐད་ཅིག་ཉིད་ལ་སེལ་བྱེད་སྐུའི་དཀྱིལ་འཁོར། །སྲིད་པ་གསུམ་གྱི་
ཁྱོན་ན་ཤོང་དཀའ་བའི། །ངོ་མཚར་གཟི་འོད་སྟོང་གི་དྲྭ་བས་མཛེས། །
ངན་སོང་གསུམ་གྱི་གདུང་བ་ཀུན་འཕྲོག་པའི། །ཚུལ་ཁྲིམས་དྲི་བསུང་
དངར་པོ་འཐུལ་བ་ཡིས། །ལྷར་བཅས་འཇིག་རྟེན་མ་ལུས་དགའ་བར་
བསྐྱེད༑ ༑སྲས་བཅས་རྒྱལ་བ་དགྱེས་པའི་མཆོད་སྤྲིན་གྱུར། །མི་ཤིག་
ནཱ་དའི་རོལ་མོ་འབུམ་འཁྲོལ་བ། །རྣ་བའི་བདུད་རྩི་ངོམས་པ་མེད་པ་
ཅན་༑ ༑གྲགས་སྟོང་སྲིད་ཞི་ཀུན་ལ་རྟག་ཁྱབ་པ། །མགོན་པོ་ཁྱོད་ཀྱི་
གཉིས་མེད་ལམ་ནས་གྲོལ། །ས་འཛིན་བྱེ་བའི་ཕྲག་བརྒྱའི་དབུས་
ཤིག་ན། །རིན་ཆེན་བཞི་ལས་གྲུབ་པའི་ལྷུན་པོ་བཞིན། །ཆོས་དབྱིངས་
ཀུན་ཏུ་རྒྱས་པའི་རྣམ་འདྲེན་དབུས། །དབང་བཞིའི་འཁོར་ལོས་བསྒྱུར་
བའི་མགོན་ཁྱོད་བརྗིད། །སྐུ་ཡི་ཆ་ཤས་རེ་རེའི་གོ་སྐབས་ཀྱང་། །
ཞིང་ཁམས་རྒྱ་མཚོ་དོག་པ་མེད་པར་གནས། །དེ་ལས་འཕྲོས་པའི་
འོད་ཟེར་རེ་རེའི་རྩེར། །རབ་འབྱམས་རྒྱལ་བ་རྒྱ་མཚོའི་ཚོམ་བུ་
བཀྲ༑ ༑རང་སྣང་དོན་གྱི་འོག་མིན་ཆེན་པོ་ན། །སངས་རྒྱས་ཁོ་ནའི་
སྤྱོད་ཡུལ་ཉིད་དུ་གྱུར། །དཔལ་ལྡན་སྟུག་པོ་བཀོད་པའི་ཞིང་ཁམས་
ནས༑ ༑ཆོས་སྤྲིན་ཆེན་པོའི་ཚོགས་ཀྱི་དབུས་ན་འཕགས། །མི་མཇེད་
141



དེབ་བདུན་པ་རྣམ་ཐར་གཅེས་བཏུས།
འཇིག་རྟེན་བྱེ་བ་རབ་འབྱམས་ན། །དམ་ཆོས་རྒྱ་མཚོའི་མཛོད་ལ་
མངའ་དབང་བསྒྱུར། །སྐལ་བཟང་སྣང་བྱེད་བཞི་པའི་རིམ་གྲོ་པ། །
ས་གསུམ་ཀུན་དགའ་བསྐྱེད་པའི་རྗེ་བོར་གྱུར། །འཕགས་བོད་བསྟན་
འཛིན་དགའ་ཚལ་རྒྱས་པའི་ཁྲོད། །ཨུ་དུམ་ཝཱ་རའི་ངོ་མཚར་ཡང་ཡང་
ཤར༑ ༑སྨྲ་བའི་སེངྒེ་མཚུངས་ཟླ་བྲལ་བ་ཞིག །ས་འཛིན་སྐྱ་བོའི་སྤོ་
ནས་ངར་སྐད་བསྒྲགས། །ལོག་རྟོག་རིར་སྐྱེས་ཆོས་ཀྱི་ཆོམ་རྐུན་
རྣམས༑ ༑སྤོབས་པ་མི་མངོན་དབྱིངས་སུ་ཞུམ་པར་བྱས། །སྡེ་སྣོད་
རྒྱུད་སྡེའི་ངེས་གསང་འབྱེད་པ་ལ། །མ་ནོར་ལམ་བཟང་སྒྲོན་མེ་སྦར་བ་
པོ༑ ༑བསྟན་པའི་བདག་པོས་དོན་གྱི་དབང་གཟིགས་ཏེ། །ཐུགས་
ཀྱི་སྲས་མཆོག་སྙིགས་མའི་ཁྲོད་དུ་གཏོང་། །སྐལ་བཟང་གདུལ་བྱ་
རྡོ་རྗེའི་རིགས་ཅན་རྣམས། །བདུད་ཀྱི་གཡབ་མོས་ཁུག་པའི་སྐབས་
བྲལ་བས། །རྡོ་རྗེའི་ལམ་ནས་རྡོ་རྗེའི་རྒྱལ་སར་གཤེགས། །བསྟན་
པའི་སྲོག་རྩ་རིང་དུ་བརྟན་པར་གྱུར། །སྐུ་གསུང་ཐུགས་དང་རྣམ་
དཀར་ཕྲིན་ལས་ཀྱི། །ཡོན་ཏན་ཆ་ཤས་རེ་རེ་དྲན་པས་ཀྱང་། །ཐར་
པའི་ལང་ཚོ་རྒྱས་པའི་བཅུད་ལེན་ཉིད། །ཤེས་ཤིང་དྲན་པས་སྙིང་ནས་
གུས་ཕྱག་འཚལ། །བདེན་པར་སྨྲ་བའི་རྒྱལ་པོའི་གསུང་གི་དབྱངས།།
འཇིག་རྟེན་གསུམ་ན་འགྲན་ཟླ་མེད་པ་དེས། །ཡན་ལག་དྲུག་ཅུའི་
སྤྲིན་དཀར་འཛུམ་པ་ལས། །མཆོག་ཏུ་བསྔགས་པའི་རོལ་མོ་འདི་
142



དགེ་ལེགས་འདོད་འཇོའི་དཔེ་ཚོགས།
ལྟར་འཁྲོལ། །གང་ཚེ་འཇིག་རྟེན་མགོན་པོའི་སྤྲུལ་པ་སྤྲུལ། །དེ་ཚེ་
དགེ་སློང་ཀུན་དགའ་བཟང་པོ་འབྱུང་། །ཚུལ་ཁྲིམས་ཀྱིས་ཀྱང་ཁྱད་
པར་འཕགས་གྱུར་ལ། །ཐོས་པ་མང་ཞིང་ཕ་རོལ་ཕྱིན་པས་འཕགས། །
ཐབས་དང་ཤེས་རབ་ལ་ནི་ཤིན་ཏུ་བསླབ། །ཀུན་མཁྱེན་ཨེ་ཝཾ་པ་ལ་
གསོལ་བ་འདེབས། །དཔའ་བོ་དེ་ཡི་ཡོན་ཏན་གང་ལགས་པ། །མང་
དུ་ཐོས་ཀྱང་མཐར་ཐུག་འགྱུར་བ་མེད། །དཔའ་བོ་ཤིན་ཏུ་གནས་པ་
དེ་ཡི་མིང་། །དེ་ཚེ་བུད་མེད་གང་གིས་ཐོས་གྱུར་པ། །དེ་ནི་ཕྱིན་ཆད་
བུད་མེད་དངོས་མི་འགྱུར། །བླ་མ་རྡོ་རྗེ་འཆང་ལ་གསོལ་བ་འདེབས། །
དེ་ལྟར་རྩི་སྨན་འདྲ་བའི་མི་དེ་ནི། །མིང་གིསའང་སངས་རྒྱས་མཛད་
པ་བྱེད་དོ་ཞེས། །རྒྱལ་བས་བསྔགས་པའི་མེ་ཏོག་ཡང་ཡང་འཐོར། །
རྒྱལ་བ་ཀུན་དགའ་བཟང་པོ་ལ་ཕྱག་འཚལ། །གཞི་དང་སྙིང་པོ་མེ་
ཏོག་བརྒྱན་པའི་ཞིང་། །ཆོས་དང་སྲིད་ཀྱི་དཔལ་འབྱོར་ལོངས་སྤྱོད་
ཀུན༑ །བློ་ཡིས་བླངས་ཏེ་ཀུན་བཟང་སྤྲུལ་པའི་སྐུ། །སྲས་དང་བཅས་
ལ་འབུལ་ལོ་བརྩེ་བས་བཞེས། །མི་ཟད་རྒྱན་གྱི་བཀོད་པ་རྒྱ་མཚོའི་
ཞིང་༑ ༑ལྷ་དང་མི་ལས་འདས་པའི་ཕུན་ཚོགས་ཆེ། །མོས་པའི་སྟོབས་
ཀྱིས་ཀུན་བཟང་ལོངས་སྤྱོད་རྫོགས། །འཁོར་དང་བཅས་ལ་འབུལ་
ལོ་དགྱེས་པས་བཞེས། །ཆོས་དབྱིངས་མཐའ་དབུས་མེད་པའི་ཀློང་
ཡངས་པ། །མཁའ་ཁྱབ་བདེ་ཆེན་རོལ་པའི་རང་བྱུང་རྐྱེན། །ཀུན་
143



དེབ་བདུན་པ་རྣམ་ཐར་གཅེས་བཏུས།
བཟང་ཆོས་ཀྱི་སྐུ་ལ་བདག་འབུལ་ལོ། །མཆོད་བྱ་མཆོད་བྱེད་བྲལ་
བའི་དབྱིངས་སུ་རོལ། །རང་ལུས་གདན་གསུམ་ཚང་བའི་མཎྜལ་
ལ༑ ༑རྡོ་རྗེ་ལྔ་ཡི་ཚོམ་བུ་རྣམ་པར་མཛེས། །ལྷུན་གྲུབ་དཔལ་གྱི་
འབྱོར་པས་གཏམས་པ་འདི། །སྐུ་གསུམ་དབྱེར་མེད་རྡོ་རྗེ་འཆང་ལ་
འབུལ༑ ༑ཆགས་སྡང་རྨོངས་པའི་གདོན་གྱིས་མྱོས་པ་ཡིས། །དགྲ་
གཉེན་བར་མ་སོ་སོར་འཁྲུལ་པ་ཀུན། །གཅིག་ཏུ་བསྡུས་ཏེ་བླ་མའི་
བྲན་དུ་འབུལ། །ཕྱོགས་མེད་རྒྱ་འབྱམས་ངང་དུ་བྱིན་གྱིས་རློབས། །
བདག་འཛིན་འཆིང་བ་དམ་པོས་བཅིངས་པ་ཡི། །གནས་ལུས་ལོངས་
སྤྱོད་དུས་གསུམ་ཅི་མཆིས་པ། །ལྟོས་པ་མེད་པ་བླ་མའི་དྲུང་དུ་འབུལ།།
འཛིན་མེད་གཏང་མེད་ངང་དུ་བྱིན་གྱིས་རློབས། །ལུས་ཅན་ཀུན་གྱི་
ཁམས་ལྔ་རྣམ་དག་པ། །མཁའ་འགྲོ་ཡབ་ཡུམ་ལྔ་ཡི་ངོ་བོ་ཉིད། །
དུག་ལྔ་འཇོམས་ཕྱིར་བླ་མ་རྗེ་ལ་འབུལ། །ཡེ་ཤེས་རྣམ་ལྔའི་ངང་དུ་
བྱིན་གྱིས་རློབས། །སྐུ་ཡི་རྡོ་རྗེའི་གནས་ནས་བྱིན་བརླབས་པས། །
ཕུང་ཁམས་སྐྱེ་མཆེད་དག་པ་ལྷ་ཡི་སྐུ། །དམ་པ་རིགས་བརྒྱའི་སྒྱུ་
འཕྲུལ་དྲྭ་བ་ཆེ། །མི་ཤིག་ཁྱིམ་ནས་གྲོལ་བར་བྱིན་གྱིས་རློབས། །
གསུང་གི་རྡོ་རྗེའི་གནས་ནས་བྱིན་བརླབས་པས། །ཕྲ་རགས་ངག་གི་
སྒྲིབ་པ་ཀུན་ཕྲལ་ནས། །བརྒྱད་ཁྲི་བཞི་སྟོང་ཆོས་ཀྱི་དབྱངས་སྙན་
པོ༑ ༑གཞོམ་མེད་ཡི་གེའི་ཀློང་ནས་བཞད་པར་མཛོད། །ཐུགས་ཀྱི་
144



དགེ་ལེགས་འདོད་འཇོའི་དཔེ་ཚོགས།
རྡོ་རྗེའི་གནས་ནས་བྱིན་བརླབས་པས། །སྣ་ཚོགས་མཚན་མའི་རྫུན་
རིས་རང་སར་ཡལ། །ཀུན་ཤེས་ཀུན་རིག་རང་ཞལ་དམ་པ་དེ། །
འགྱུར་མེད་ཐིག་ལེའི་ངོས་ལ་གསལ་བར་མཛོད། །སྙིང་པོ་རྡོ་རྗེའི་
གནས་ནས་བྱིན་བརླབས་པས། །ཤེས་དང་ཤེས་བྱའི་ཕྲ་མ་ཕྱིར་དེད་
ནས༑ ༑གཞི་འབྲས་དབྱེར་མེད་སྙིང་གི་ནོར་བུ་དེ། །གཡོ་མེད་ཀུན་
འགྲོའི་དབང་དུ་འགྱུར་བར་མཛོད། །འཇིག་རྟེན་གསུམ་གྱི་དགྲ་བོ་
ལས་རྒྱལ་བའི། །རྩོམ་པའི་གོ་ཆ་བགོས་ནས་འགྲོ་བ་ཀུན། །བྱང་
ཆུབ་མཆོག་ལ་འགོད་པའི་བློ་སྟོབས་དབང་། །ཆེ་བ་གསུམ་དང་ལྡན་
པར་བྱིན་གྱིས་རློབས། །གང་ཞིག་ཇི་ལྟར་མོས་པ་དེ་བཞིན་སྣང་། །
སྣང་ཡང་སེམས་ཀྱི་ཆོས་ཉིད་ངང་དུ་གཅིག །གཅིག་དང་དུ་མ་ལས་
འདས་དབྱིངས་སུ་འདུ། །འདུ་འབྲལ་མེད་པའི་བླ་མ་ཨེ་མ་ཧོ། །ཀུན་
བཟང་རྡོ་རྗེ་འཆང་གི་གསང་གསུམ་ལ། །རྨད་བྱུང་དགེ་མཚན་ཀུན་
གྱིས་འཁྱུད་པ་དེ། །བདག་ལ་ཞུགས་ནས་བསྟན་འགྲོ་མ་ལུས་པའི། །
མགོན་སྐྱབས་དཔུང་གཉེན་མཆོག་ཏུ་འགྱུར་བར་ཤོག །ཆོས་ཕུང་
རྒྱ་མཚོའི་མཛོད་དུ་གྱུར་པ་ཁྱོད། །དུས་འདིར་གླེགས་བམ་སུམ་སྟོང་
ལྷག་གཟིགས་པས། །ལྷག་པའི་ངོ་མཚར་ཆེ་བར་མི་སེམས་ཀྱང་། །
བདག་ཉིད་དེ་འདྲ་ཁོ་ནར་འགྱུར་བར་ཤོག །རྡོ་རྗེ་འཆང་དབང་མི་
ཡི་གཟུགས་འཛིན་ཁྱོད། །རྡོ་རྗེ་ཐེག་པའི་རྒྱུད་སྡེ་རབ་འབྱམས་ཀུན། །
145



དེབ་བདུན་པ་རྣམ་ཐར་གཅེས་བཏུས།
ཐུགས་ནས་འཆད་ལ་མཚར་དུ་མི་ཆེ་ཡང་། །བདག་ཉིད་དེ་འདྲ་ཁོ་
ནར་འགྱུར་བར་ཤོག །ཡོན་ཏན་ཐམས་ཅད་ལྷུན་གྱིས་གྲུབ་ན་ཡང་། །
རྒྱལ་བའི་བསྟན་པ་སྐུ་སྲོག་ལས་གཅེས་པའི། །དཀའ་བ་བརྒྱ་ཕྲག་
སྟོང་གིས་བཀུར་བསྟི་མཛད། །བདག་ཀྱང་དེ་འདྲ་ཁོ་ནར་འགྱུར་བར་
ཤོག །མི་ཡི་སེངྒེའི་གསང་ཆེན་འོ་མའི་བཅུད། །འཕགས་བོད་བརྒྱུད་
པའི་སྣོད་བཟང་འཛིན་པ་ལྟར། །ཉམས་མེད་སྤེལ་བའི་བྱེད་པོ་ཁྱོད་
ལྟ་བུ། །མྱུར་དུ་འགྱུར་བར་བྱིན་གྱིས་བརླབ་ཏུ་གསོལ། །འདོད་ཡོན་
བདུད་ཀྱི་གཡབ་མོ་ཕྱིར་མ་བོས། །ལྟ་བ་སྐྱོན་དང་བཅས་པས་ནང་
མ་བསླད། །ཐུབ་དབང་སྲས་དང་བཅས་པའི་གཞུང་ལམ་ཆེ། །ཀུན་
བཟང་རྒྱལ་བའི་བསྟན་པ་རྒྱས་གྱུར་ཅིག །དེ་ལྟར་རྒྱལ་བ་ངོར་པ་ཆེན་པོ་
རྗེས་སུ་དྲན་པའི་རྣལ་འབྱོར་འདིའང་ཚེ་རབས་ཀུན་ཏུ་མགོན་པོ་དེ་ཉིད་ཀྱི་འབངས་
སུ་སྨོན་པ་དགེ་སྦྱོང་གཟུགས་བརྙན་དྷུ་ན་མ་ཏིས་རྒྱུད་སྡེའི་འཆད་སྤེལ་གྱི་ཚུལ་སྟོན་
སྐབས་བཀའ་དྲིན་དྲན་པའི་གསལ་འདེབས་སུ། གསེར་ལྗང་གཙུག་ལག་ཁང་དགེ་
ལེགས་མཆོག་གྲུབ་གླིང་དུ་སྦྱར་བ་སིདྡྷི་རསྟུ། གོང་གི་ཕྱག་འཚལ་མཚམས་སུ། སྨྲ་བའི་
སེངྒེ་ཚུགས་པ་མེད། །ཀུན་ཏུ་ལྟ་བས་མཆོག་ཏུ་དགའ། །གཟི་བརྗིད་ཕྲེང་བ་བལྟ་ན་
སྡུག །འོད་བཟང་འབར་བ་དཔལ་གྱི་བེའུ། །ལག་ན་འོད་འབར་སྣང་བ་པོ། །ཡེ་ཤེས་
སྐུ་ཉིད་ཁྱོད་ལ་འདུད། །ཨོཾ་ཨཱབཛྲ་མ་ཧཱ་གུ་རུ་ཨཱ་ནནྡ་བྷ་དྲ་ཧུཾ་ཧཱུྃ། དེ་དག་སོ་སོར་
གྲངས་མང་གསོག །སྤྲོ་ན་མཎྜལ་མཆོད་ཕྲེང་འབུལ། ཤུ་བྷཾ།
146



དགེ་ལེགས་འདོད་འཇོའི་དཔེ་ཚོགས།
༄༅། །མཆོག་གི་རྡོ་རྗེའི་སློབ་དཔོན་ཆེན་པོ་འཇམ་དབྱངས་
བློ་གཏེར་དབང་པོའི་རྣམ་ཐར་གསོལ་འདེབས་
བྱིན་རླབས་གཟི་འབར་ཞེས་བྱ་བ་
བཞུགས་སོ།
ན་མོ་གུ་རུ་བཛྲ་དྷ་ར་ཡེ། །
རྒྱལ་ཀུན་རྡོ་རྗེ་གསུམ་གྱི་སྙིང་པོ་ལས། །
རྣམ་པར་འཕྲུལ་པ་དཔལ་ལྡན་ནག་པོ་ཆེ། །
རྒྱན་གྱི་འཁོར་ལོའི་བཀོད་པ་མི་ཟད་པ། །
རིམ་དང་གཅིག་ཆར་སྣང་ལ་གསོལ་བ་འདེབས། །
ཁྱད་པར་འཕགས་པའི་གནས་བརྟན་ཡན་ལག་འབྱུང་།
སྙན་བརྒྱུད་མཛོད་འཛིན་ཀླུ་སྒྲུབ་རྒྱ་མཚོའི་ཞབས། །
བྲང་ཏི་པཎ་ཆེན་སོགས་ཀྱི་རོལ་གར་དུ། །
ངེས་པའི་མཚན་མ་རྙེད་ལ་གསོལ་བ་འདེབས། །
གཙང་གི་གཡས་རུ་གཞིས་ཀ་བསམ་འགྲུབ་རྩེར། །
147



དེབ་བདུན་པ་རྣམ་ཐར་གཅེས་བཏུས།
མི་ཉག་གསི་འུ་རྒྱལ་པོའི་གདུང་རིགས་སུ། །
མེ་ལུག་མགོ་ཟླའི་ཡར་ཚེས་གསུམ་པ་ལ། །
སྤྲུལ་པའི་མཚན་དཔེ་བཞད་ལ་གསོལ་བ་འདེབས། །
དགུང་ཕྲེང་ལྔ་པར་ཁུ་བོ་པཎྜི་ཏ། ། །
ཡོངས་འཛིན་དཔལ་ལྡན་ཆོས་ཀྱི་རྒྱལ་མཚན་གྱིས། །
སྔགས་མདུད་དབུ་ཞྭ་གནང་ནས་བར་ཆད་བསལ། །
འབྱུང་འགྱུར་ལུང་བསྟན་མཛད་ལ་གསོལ་བ་འདེབས། །
དགུ་པར་ཨེ་ཝཾ་རྡོ་རྗེའི་ཕོ་བྲང་ཕེབས། །
ཐར་རྩེ་བྱམས་པ་ཀུན་དགའ་བསྟན་འཛིན་ལ། །
གཙུག་ཕུད་ཕུལ་ཏེ་ཡོངས་རྫོགས་དགེ་བསྙེན་གྱི། །
སྡོམ་པ་ཚུལ་བཞིན་བཞེས་ལ་གསོལ་བ་འདེབས། །
རྒྱུད་ཆུང་བཞི་དང་དགོས་པའི་གཞུང་བདུན་སོགས། །
ཐུགས་འཛིན་མཛད་དེ་ལྗོན་ཤིང་ཆེན་མོའི་སྐབས། །
འོད་གསལ་སྣང་ཆར་རྗེ་བཙུན་གྲགས་པ་མཇལ། །
མ་འོངས་ལུང་བསྟན་བརྙེས་ལ་གསོལ་བ་འདེབས། །
སྐུ་ན་སོན་ནས་མཁན་ཆེན་རྡོ་རྗེ་འཆང་། །
བྱམས་པ་ཀུན་དགའ་བསྟན་པའི་རྒྱལ་མཚན་ལས། །
བསྙེན་པར་རྫོགས་ཏེ་བློ་གཏེར་དབང་པོ་ཞེས། །
148



དགེ་ལེགས་འདོད་འཇོའི་དཔེ་ཚོགས།
མཚན་གྱི་ཅོད་པན་བསྩལ་ལ་གསོལ་བ་འདེབས། །
གཞན་ཡང་ཐེག་ཆེན་བྱང་ཆུབ་སེམས་བསྐྱེད་དང་། །
གཉིས་མེད་དགྱེས་པ་རྡོ་རྗེའི་དཀྱིལ་འཁོར་དུ། །
དབང་བཞི་བསྐུར་ཅིང་གསུང་ངག་ལམ་འབྲས་སོགས། །
སྡོམ་གསུམ་བཀའ་དྲིན་མནོས་ལ་གསོལ་བ་འདེབས། །
ཁུ་ན་པཎྜི་ཏ་དང་འཇིགས་མེད་མཚན། །
སེངྒེ་རབ་རྒྱས་ལ་སོགས་དུ་མ་ལས། །
ཕྱི་ནང་གཙུག་ལག་རྒྱ་མཚོར་ཟབ་སྦྱོང་མཛད། །
ལྔ་རིག་སྨྲ་བའི་དབང་པོར་གསོལ་བ་འདེབས། །
ཉེར་གསུམ་པ་ལ་ཨེ་ཝཾ་ཆོས་ལྡན་གྱི། །
ཚོགས་ཀྱི་རྡོ་རྗེ་སློབ་དཔོན་མངའ་གསོལ་གནང་། །
བཅའ་ཁྲིམས་ཚུལ་བཞིན་བསྡམས་ཏེ་གཞི་གསུམ་དང༌། །
དབྱར་ཆོས་གསར་འཛུགས་མཛད་ལ་གསོལ་བ་འདེབས། །
དེ་སྐབས་མཁན་ཆེན་ཐམས་ཅད་མཁྱེན་པ་ཡིས། །
མདུན་དུ་བོས་ཏེ་འཛུམ་པའི་མདངས་ཕྱུང་ནས། །
རབ་འབྱམས་རྒྱུད་སྡེའི་བཀའ་ཡི་བསྡུ་བ་པོར། །
དབང་བསྐུར་མངའ་གསོལ་མཛད་ལ་གསོལ་བ་འདེབས། །
ཉེར་བརྒྱད་པ་ལ་ཐར་རྩེའི་བླ་བྲང་དུ། །



དེབ་བདུན་པ་རྣམ་ཐར་གཅེས་བཏུས།
མངའ་གསོལ་ཁམས་སུ་ཕེབས་པའི་རིམ་གྲོའི་ཆེད། །
གསང་མགོན་ཁང་དུ་བསྐང་བཤགས་དྲག་བསྐུལ་མཛད། །
གསང་བའི་ལུང་བསྟན་བརྙེས་ལ་གསོལ་བ་འདེབས། །
རྗེ་བཙུན་བླ་མའི་ཐུགས་བཞེད་སྐོང་བ་དང་། །
ཚེ་རབས་ཕྲེང་བར་འབྲེལ་བའི་རིགས་བདག་རྗེ། །
འཇམ་མགོན་བླ་མ་མཇལ་ཕྱིར་ཁམས་ཕྱོགས་སུ། །
ཆིབས་ཀྱི་ཁ་ལོ་བསྒྱུར་ལ་གསོལ་བ་འདེབས། །
ལམ་དུ་ནང་ཆེན་རྒྱལ་པོས་གཙུག་ཏུ་བཀུར། །
ཆོས་སྡེ་ཕལ་ཆེར་གཞི་གསུམ་ཕྱག་བཞེས་བཙུགས། །
འགྲོ་རྣམས་ཆོས་ཀྱིས་འབྲེལ་ཚད་དོན་ལྡན་མཛད། །
བསྟན་འགྲོའི་སྒྲོན་མེ་ཆེན་པོར་གསོལ་བ་འདེབས། །
གྲའུར་བཞུགས་དུས་བདུད་ཀྱི་ཆོ་འཕྲུལ་གྱིས། །
སྐར་ཁུང་ནང་ནས་ལག་པ་རིང་དུ་བརྐྱངས། །
སྐུ་ལས་མེ་འབར་སྐད་ཅིག་ཙམ་གྱིས་བསྲེགས། །
མཐུ་སྟོབས་ནུས་པའི་བདག་པོར་གསོལ་བ་འདེབས། །
དུས་ཚེས་དགེ་བར་སྡེ་དགེའི་རྒྱལ་ཁབ་ཏུ། །
ཞབས་པད་བཀོད་དེ་ཆོས་རྒྱལ་ཆེན་པོ་དང༌། །
མཇལ་འཕྲད་མཛད་དེ་དྲུག་འདུའི་ཚོགས་དབུར་ཕེབས། །
150



དགེ་ལེགས་འདོད་འཇོའི་དཔེ་ཚོགས།
རྡོ་རྗེའི་སློབ་དཔོན་ཆེན་པོར་གསོལ་བ་འདེབས། །
ས་ཟླའི་ཚེས་བཅུར་བཀྲ་ཤིས་ལྷ་རྩེར་ཕེབས། །
འཇམ་མགོན་བླ་མའི་ཞལ་མཇལ་དག་སྣང་དུ། །
གཟིགས་པའི་བླ་མ་འདི་སྙམ་ཐུགས་སྣང་འགྱུར། །
རྗེས་བཟུང་དབུགས་དབྱུང་ཐོབ་ལ་གསོལ་བ་འདེབས། །
འཇམ་མགོན་བླ་མས་དབང་བརྒྱའི་དཀར་ཆག་བཞིན། །
ཤིང་རྟ་བརྒྱད་ཀྱི་བཀའ་སྲོལ་ལས་བྱོན་པའི། །
རྒྱུད་སྡེ་རྒྱ་མཚོ་བསྡུ་རྒྱུའི་བཀའ་ལུང་བསྩལ། །
སྤྱི་བོའི་རྒྱན་དུ་བཞེས་ལ་གསོལ་བ་འདེབས། །
ཁྲོ་ཐལ་ཕེབས་ནས་གཞི་གསུམ་གསར་འཛུགས་དང་། །
འདུས་པ་སྟོང་ལ་ཟླ་བ་བཞི་ཡི་བར། །
གསུང་ངག་སློབ་བཤད་གདམས་པའི་ཆོས་ཆར་ཕབ། །
གསང་ཆེན་བསྟན་པའི་བདག་པོར་གསོལ་བ་འདེབས། །
སྤོམ་འཛོང་དགོན་དུ་བཀའ་འགྱུར་ལྗགས་ལུང་བསྩལ། །
རྒྱུད་ཀྱི་ཆེ་བས་སྐུ་ཁམས་རྙོག་ཚུལ་བསྟན། །
འཇམ་མགོན་བླ་མ་བྱོན་ནས་བྱིན་རླབས་མཛད། །་
བར་ཆད་གཡུལ་ལས་རྒྱལ་ལ་གསོལ་བ་འདེབས། །
ཁྱབ་བདག་འཇམ་མགོན་བླ་མ་མཁྱེན་ཀོང་གཉིས། །
151



དེབ་བདུན་པ་རྣམ་ཐར་གཅེས་བཏུས།
གཙོ་བྱས་ཡོངས་འཛིན་བཅུ་ཕྲག་བཞི་ལྷག་ལས། །
སྨིན་གྲོལ་རྒྱབ་བརྟེན་གདམས་རྒྱུན་གང་བཞུགས་པ། །
ཐུགས་ཀྱི་རྒྱན་དུ་བཞེས་ལ་གསོལ་བ་འདེབས། །
རྟ་ལོར་རྒྱུད་སྡེའི་ཆོག་ཁྲིགས་དབུ་བརྩམས་ཏེ། །
ཐུགས་སྟོབས་དྲག་པོས་སྒྲུབ་ཐབས་དབང་ཁྲིད་བཅས། །
འཐོར་སྡུད་གབ་ཕྱུང་འཁྲུགས་སྡེབ་གང་དགོས་མཛད། །
བཀའ་ཡི་ཤིང་རྟ་ཆེན་པོར་གསོལ་བ་འདེབས། །
ཡིད་ལྷུང་ཕེབས་དུས་གློ་བུར་སྤྲིན་ནག་འཁྲིགས། །
མེ་ཆར་ལྷུང་སྟེ་གུར་ནང་ཐོག་ཟེས་ཁྱབ། །
སྔས་སྟེང་ཐོག་ཆུ་བསྡུས་ཏེ་ལེགས་སོ་གསུངས། །
རྡོ་རྗེའི་རང་བཞིན་ཅན་ལ་གསོལ་བ་འདེབས། །
སྒྲུབ་གནས་དུ་མར་རིམ་གཉིས་གནད་ལྡན་པས། །
ལྷག་ལྷ་དུ་མའི་བསྙེན་སྒྲུབ་དམ་པོར་གནང་། །
སྒྲོལ་མ་དཀར་དམར་སོགས་ཀྱི་ཞལ་གཟིགས་ཐོབ། །
ཉམས་རྟོགས་ཆོས་མཛོད་ཆེན་པོར་གསོལ་བ་འདེབས། །
རྔད་མདོར་འབྱུང་པོ་སྟོབས་ཆེན་ཆགས་པ་གཟིགས། །
དྲག་པོའི་སྦྱོར་བས་མཁར་ཁང་རྨངས་ནས་བསྐྱེལ། །
བླ་མ་ལག་ན་རྡོ་རྗེ་དངོས་སུ་མཇལ། །
152



དགེ་ལེགས་འདོད་འཇོའི་དཔེ་ཚོགས།
ས་གནད་མེ་བཙའ་བཏབ་ལ་གསོལ་བ་འདེབས། །
དངུལ་སྲང་དྲུག་སྟོང་ལྔ་བརྒྱ་ཙམ་བཏང་ནས། །
གསང་ཆེན་རྒྱུད་སྡེའི་སྤར་གྱི་ཕྱི་མོ་དང༌། །
དཀྱིལ་ཐང་དབང་ཆས་སྤུས་ནོམ་ལྡན་པ་བཞེངས། །
བསོད་ནམས་ཚོགས་ཆེན་བསགས་ལ་གསོལ་བ་འདེབས། །
ཀུན་གཟིགས་བླ་མ་གཤེགས་ནས་དགོངས་རྫོགས་སུ། །
བླ་མ་དཀྱིལ་འཁོར་གཙོ་བོར་བསྐྱེད་པ་ཡིས། །
མཆོད་འབུལ་དབང་དང་དངོས་གྲུབ་བླངས་བྱས་ནས། །
རྒྱུད་སྡེའི་ཆོས་འཁོར་བསྐོར་ལ་གསོལ་བ་འདེབས། །
ཀྱེ་སྐུར་ཉིད་མཛད་སྒྲོན་མེ་བཞིའི་སྟེང་ནས། །
དབུ་ཚད་ཕར་མཛོད་བཅས་ཀྱི་ལྗགས་བཤད་དང་། །
རབ་འབྱམས་རྒྱུད་སྡེ་རྒྱ་མཚོའི་སྨིན་གྲོལ་སོགས། །
མདོ་སྔགས་ཟབ་རྒྱས་བསྩལ་ལ་གསོལ་བ་འདེབས། །
ཕྱི་ལོར་ཙཱ་འདྲར་འཇམ་མགོན་བླ་མ་ལ། །
རྡོ་རྗེ་ཕྲེང་བ་སོགས་ཀྱི་དབང་བསྐུར་དང་། །
ཐང་རྒྱལ་མཁའ་འགྲོའི་སྙན་བརྒྱུད་དབང་ཁྲིད་བསྩལ། །
ཡེ་ཤེས་དངོས་སུ་ཕབ་ལ་གསོལ་བ་འདེབས། །
ལྕགས་བྱི་ལོ་ནས་ལྷུན་འགྲུབ་ཡང་རྩེ་རུ། །
153



དེབ་བདུན་པ་རྣམ་ཐར་གཅེས་བཏུས།
བཞུགས་ཏེ་སྒྲུབ་བཏུས་ཞལ་སྐོང་ཆོག་ཁྲིགས་དང་། །
སློབ་བཤད་བཀའ་བསྡུ་མཛད་ནས་སྤར་དུ་བཞེངས། །
གསང་ཆེན་རྡོ་རྗེའི་ཤིང་རྟར་གསོལ་བ་འདེབས། །
གནས་དེར་སྒྲུབ་བཏུས་སྨིན་གྲོལ་ཚར་གཉིས་དང༌། །
སློབ་བཤད་ཟབ་མོའི་གདམས་པ་ལན་གྲངས་བཞི། །
ཟབ་རྒྱས་རྒྱུད་སྡེའི་ཆོས་འཁོར་ཐེངས་གསུམ་བསྐོར། །
དཀྱིལ་འཁོར་རྒྱ་མཚོའི་ངོ་བོར་གསོལ་བ་འདེབས། །
ལྷུན་འགྲུབ་སྟེང་དུ་སྔ་ཕྱི་ལན་གྲངས་ལ། །
སྨྱུང་གནས་ཐར་ཆོག་མཛད་དེ་རྗེས་སུ་བཟུང་། །
སློབ་བཤད་ཟབ་མོའི་སྨིན་གྲོལ་གདམས་པ་གསུངས། །
ཡོངས་ཀྱི་དཔལ་མགོན་བཟང་པོར་གསོལ་བ་འདེབས། །
སྐུ་བརྙན་བྲིས་འབུར་སྟོང་ཕྲག་དུ་མ་བཞེངས། །
རྒྱལ་བཀའ་བཀླགས་ལུང་བདུན་གྱི་མཐུན་རྐྱེན་བསྩལ། །
མཆོད་རྟེན་གྲངས་མང་གསར་བསྐྲུན་ཞིག་གསོ་མཛད། །
བསྟན་འགྲོའི་བདེ་སྐྱིད་སྤེལ་ལ་གསོལ་བ་འདེབས། །
རེ་ཞིག་ཕྱོགས་འདིའི་རེ་སྐོང་ཡོངས་གྲུབ་ནས། །
ལྕགས་ཕོ་ཁྱི་ལོར་ས་སྟོད་ཀྱི་སྐུར་ཕེབས། །
དོན་འགྲུབ་གླིང་དུ་སྤྱི་ལྗོན་བརྟག་གསུམ་གྱི། །
154



དགེ་ལེགས་འདོད་འཇོའི་དཔེ་ཚོགས།
གསུང་བཤད་ཞིབ་རྒྱས་མཛད་ལ་གསོལ་བ་འདེབས། །
ཆོས་རྗེ་རྣམ་རྒྱལ་རྒྱ་མཚོ་ཞིང་བརྗེས་ནས། །
འོད་གསལ་སྣང་ངོར་སྒྱུ་ལུས་མངོན་སུམ་བྱོན། །
གསུང་བཤད་ཡང་ཡང་བསྩལ་ཏེ་དུས་འཁོར་གྱི། །
འགྲེལ་ཆེན་ཉན་འཆད་མཛད་ལ་གསོལ་བ་འདེབས། །
ངོར་དུ་བྱམས་པའི་སྐུ་བརྙན་ཕྲ་རྒྱན་ཅན། །
ཐོག་ཚད་མ་དང་སྤྱོད་འཇུག་འགྲེལ་ཆེན་སྤར། །
བསྐྲུན་ཏེ་སྐུ་གསུང་རྟེན་བཞེངས་ཐ་མ་ཞེས། །
རྡོ་རྗེའི་བདེན་ཚིག་བསྩལ་ལ་གསོལ་བ་འདེབས། །
ཕྱག་བདེར་ངན་འགྲོར་ཕྱོགས་པ་གཟིགས་པ་དང༌། །
ཐབས་གཞན་མ་མཆིས་ཚེ་ཚད་མ་རྫོགས་ཀྱང་། །
མི་སྡོད་གསུངས་ནས་ཐ་མའི་བཀའ་བསྩལ་ཕེབས། །
ཐུགས་རྗེའི་དབང་ཕྱུག་ཁྱོད་ལ་གསོལ་བ་འདེབས། །
དེ་ནས་གསུང་རྒྱུན་བཅད་དེ་ཉིན་གཉིས་བཞུགས། །
ཤིང་སྟག་ཧོར་ཟླ་གཉིས་པའི་སྟོང་པ་ལ། །
དྲི་ཞིམ་འཇའ་འོད་ཟེར་གྱིས་ཀུན་ཏུ་ཁྱབ། །
སྐུ་ཡི་བཀོད་པ་བསྡུས་ལ་གསོལ་བ་འདེབས། །
ཞག་ཤས་མཚམས་ནས་སྐུ་གདུང་ཕལ་ཆེར་ཡལ། །
155



དེབ་བདུན་པ་རྣམ་ཐར་གཅེས་བཏུས།
མེ་མཆོད་ཕུལ་བས་པུར་ཁང་འཇའ་དཀར་གྱིས། །
དཀྲིས་ཤིང་ཕྱོགས་རྣམས་འཇའ་སྤྲིན་སྣ་ཚོགས་འཁྲིགས། །
ངོ་མཚར་ལྟས་མང་མངའ་ལ་གསོལ་བ་འདེབས། །
འགྲོ་ཀུན་རྣམ་པར་གྲོལ་བ་མ་གྱུར་བར། །
སྐུ་གསུང་ཐུགས་ཀྱི་གསང་བ་མི་ཟད་པས། །
མཐའ་ཡས་འགྲོ་ལ་ཕན་བདེའི་དགའ་སྟོན་སྤེལ། །
འཕྲིན་ལས་ལྷུན་གྱིས་གྲུབ་ལ་གསོལ་བ་འདེབས། །
ཅེས་པའང་ཁྱབ་བདག་གདོད་མའི་མགོན་པོ་དང་དབྱེར་མ་མཆིས་པ་འཇམ་རྒྱལ་
མཆོག་སྤྲུལ་རིན་པོ་ཆེའི་ཐུགས་རྗེའི་བཀའ་དྲིན་ལས་མ་གཅིག་གསང་སྤྱོད་སྙན་བརྒྱུད་
ཀྱི་སྨིན་གྲོལ་ལུང་དང་བཅས་པའི་གདམས་པ་ཡོངས་སུ་རྫོགས་པ་ཉམས་སུ་མྱོང་བའི་
སྐལ་བཟང་ཁྱད་པར་ཅན་ཐོབ་ཚེ། སྙན་བརྒྱུད་ཟབ་མོའི་རྣམ་ཐར་གྱི་ཞལ་སྐོང་དུ་
འདི་ལྟར་གྱིས་ཤིག་ཅེས་བཀའ་གནང་བ་ལྟར་གུས་འབངས་རབ་བརྟན་དགེ་ལེགས་
ཕུན་ཚོགས་པས་རྣམ་ཐར་རྒྱས་པ་ལས་དོན་གྱི་བཅུད་ཕྱུང་སྟེ་སྦྱར་བ་གསང་ཆེན་ཟབ་
མོའི་བསྟན་པ་རྒྱས་པའི་རྒྱུར་གྱུར་ཅིག །
156



དགེ་ལེགས་འདོད་འཇོའི་དཔེ་ཚོགས།
༄༅། །གནས་བརྟན་འདུལ་བ་འཛིན་པ་ཆེན་པོ་འཇམ་
དབྱངས་ཆོས་ཀྱི་རྒྱལ་མཚན་གྱི་རྣམ་ཐར་
ཞལ་སྐོང་ཡིད་འཕྲོག་བྱེ་རུའི་ཕྲ་ཚོམ་
ཞེས་བྱ་བ་བཞུགས་སོ། །
ན་མོ་མཉྫགྷོ་ཥ་དྷརྨ་དྷཱ་ཛཱ་ཡ།
འཇམ་དཔལ་དབྱངས་དངོས་རྗེ་བཙུན་ས་སྐྱ་པའི། །
ལུང་རྟོགས་ཆོས་ཀྱི་རྒྱལ་མཚན་འཛིན་མཛད་ཅིང་། །
གཞན་ཕན་འཕྲིན་ལས་མཁའ་དང་མཉམ་པ་ཡིས། །
ཕྱོགས་ལས་རྣམ་པར་རྒྱལ་ལ་གསོལ་བ་འདེབས། །
ཞལ་གསུང་མའོ། །དམ་པའི་རྣམ་ཐར་ཡུན་དུ་གནས་པ་དང་། །དམ་
ལྡན་སློབ་མ་དགྱེས་པ་བསྐྱེད་པའི་ཕྱིར། །དམ་པའི་མཛད་རྣམ་ཅུང་
ཟད་འབྲི་བ་ལ། །དམ་ཅན་སྲུང་མས་མྱུར་དུ་གྲོགས་མཛོད་ཀྱེ། །དེ་
ཡང་རྒྱུ་སྐར་གྱི་ཁྲོད་ན་ཟླ་བ་དང་ས་འཛིན་གྱི་དབུས་ན་རི་དབང་ལྷུན་
པོ་ལྟར་འདུལ་འཛིན་བྱེ་བརྒྱའི་དཀྱིལ་ནས་རྒྱལ་མཚན་གྱི་ཏོག་ལྟར་
མངོན་པར་མཐོ་ཞིང་གཙུག་གི་རྒྱན་དུ་གྱུར་པ་འཇམ་དབྱངས་བླ་མ་
ཆོས་ཀྱི་རྒྱལ་མཚན་ཞེས་ཡོངས་སུ་གྲགས་པ་ནི། ངེས་དོན་དུ་རྒྱལ་
157



དེབ་བདུན་པ་རྣམ་ཐར་གཅེས་བཏུས།
ཀུན་བསྐྱེད་པའི་ཡབ་གཅིག་རྗེ་བཙུན་སྨྲ་བའི་སེངྒེ་དང་དགོངས་པ་
རོ་གཅིག་ཏུ་བཞུགས་པ་ལས་གཡོ་བ་མེད་ནའང་། མགོན་པོ་གང་གི་
སྨོན་ལམ་གྱི་མཐུ་དང་སྐྱེ་བོའི་དགེ་བའི་སྟོབས་ཀྱིས་འཕངས་པ་ལས་
གང་འདུལ་གཟུགས་སྐུའི་ཟླ་སྣང་གདུལ་བྱའི་ཡིད་མཚོར་འཆར་བ་
ཆོས་ཉིད་ཡིན་པས་དེའི་ཚུལ་ལ། འདྲི་ཞིང་ལན་ལྡོན་པའི་མཆོག་ཏུ་
བསྔགས་པ་འཕགས་པའི་གནས་བརྟན་རབ་འབྱོར་དང་། འཇིག་
རྟེན་མིག་གཅིག་སྤྲུལ་པའི་ལོ་ཆེན་བེ་རོ་ཙ་ན། མི་ཐུབ་ཟླ་བའི་རྣམ་
འཕྲུལ་རྗེ་བཙུན་བསོད་ནམས་རྩེ་མོ། གངས་ལྗོངས་བཅུ་ཕྲག་རིག་
པའི་སྲོལ་འབྱེད་ས་པཎ་ཀུན་དགའ་རྒྱལ་མཚན། ས་དཀར་བསྟན་
པའི་མིག་གཅིག་གོ་རམས་བསོད་ནམས་སེངྒེ་སོགས་གང་འདུལ་
ཡེ་ཤེས་སྒྱུ་མའི་རྣམ་རོལ་རྒྱུན་མ་ཆད་པར་བྱོན་པ་སྟེ། ཐུགས་སྲས་
འཇམ་དབྱངས་བློ་གསལ་བཟང་པོའི་ཞལ་སྔ་ནས། དཔལ་ལྡན་བླ་
མ་རྫོགས་པའི་སངས་རྒྱས་ཁྱེད། །གདོད་ནས་འཇམ་པའི་རྡོ་རྗེ་མངོན་
གྱུར་ཀྱང་། །གང་འདུལ་སྤྲུལ་སྐུའི་རོལ་པ་མཐའ་ཀླས་པ། །མཛད་
པ་རྒྱུན་མི་ཆད་པར་སྣང་བ་ནི། །རྒྱལ་བའི་མདུན་ན་གནས་བརྟན་
རབ་འབྱོར་དང་། །བསྟན་པ་སྔ་དར་བེ་རོ་ཙ་ནའི་མཚན། །དཔལ་ལྡན་
ས་སྐྱར་ཀུན་དགའ་རྒྱལ་མཚན་ཏེ། །ཀུན་མཁྱེན་ཆེན་པོ་བསོད་ནམས་
སེངྒེ་སོགས། །དུ་མའི་སྐྱེ་བས་ས་བསྟན་འཛིན་པ་ལ། །བསམ་བཞིན་
158



དགེ་ལེགས་འདོད་འཇོའི་དཔེ་ཚོགས།
སྐུ་ཕྲེང་རིམ་བྱོན་གསོལ་བ་འདེབས། །ཞེས་གསུངས་པ་ལྟར་རོ། །
དེ་ནས་ཞིང་འདིར་སྲིད་པ་བཟུང་ནས་བསྟན་འགྲོར་སྨན་པའི་མཛད་
པ་སྤེལ་བ་ནི།དེ་ཡང་ཡབ་དཔའ་ལ་མི་སྤྱང་དཀར་པོའི་རྒྱུད་པ་འཛིན་
མདའི་གྲོང་དཔོན་འཇམ་དབྱངས་དང་། ཡུམ་ཀུན་གཟིགས་དཔོན་
སློབ་ངག་དབང་ལེགས་གྲུབ་ཀྱི་དབོན་མོ་བཀྲ་ཤིས་སྒྲོལ་མ་གཉིས་
ཀྱི་སྲས་སུ་ཁམས་སྟོད་སྒ་སྨད་འཛིན་མདའི་གྲོང་དུ་རབ་བྱུང་བཅོ་ལྔ་
པའི་ལྕགས་རྟ་ལོར་མཚན་དཔེའི་མྱུ་གུ་གསར་དུ་འཁྲུངས། ཐར་ལམ་
རྣམ་རྒྱལ་དགོན་གྱི་ཚོགས་སྒྲིག་ལ་ཞུགས་ཏེ་ངག་དབང་བཤད་སྒྲུབ་
རྒྱ་མཚོ་ལས་རབ་ཏུ་བྱུང་ཞིང་། ཡི་གེ་འབྲི་ཀློག་དང་ཆོས་སྤྱོད་ཆོ་ག་
རྣམས་སྦྱང་བ་ཚེགས་མེད་དུ་མཁྱེན། དགུང་གྲངས་བཅུ་བདུན་པ་ལ་
ངོར་ཨེ་ཝཾ་རྡོ་རྗེའི་ཕོ་བྲང་དུ་ཕེབས་ཏེ་ངོར་ཆེན་རྡོ་རྗེ་འཆང་གི་རྒྱལ་ཚབ་
ཁང་སར་མཁན་ཆེན་ངག་དབང་བློ་གྲོས་སྙིང་པོའི་མདུན་ནས་ལམ་
འབྲས་ཚོགས་བཤད་ཁྲིད་ཀ་གཙོ་བོར་གྱུར་པའི་དབང་ལུང་ཡོངས་
རྫོགས་དང་། ངོར་དཀྱིལ་བདུན་གྱི་དབང་ཆེན་སོགས་སྡོམ་པ་གསུམ་
གྱི་བཀའ་དྲིན་ལེགས་པར་ནོས། གཞན་ཡང་ཕན་བདེ་དཔལ་ལྡན་
ཆོས་ཀྱི་རྒྱལ་མཚན་དང༌། ཁང་སར་ངག་དབང་བསོད་ནམས་རྒྱལ་
མཚན༑ ཐར་རྩེ་འཇམ་དབྱངས་རིན་ཆེན་རྡོ་རྗེ། ཀླུ་ལྡིང་རྒྱལ་སྲས་
ཆོས་ཀྱི་ཉི་མ་སོགས་ལས་ཀྱང་ཆོས་འབྲེལ་ཅི་རིགས་གསན། གངས་
159



དེབ་བདུན་པ་རྣམ་ཐར་གཅེས་བཏུས།
ལྗོངས་རྡོ་རྗེའི་གདན་དཔལ་ལྡན་ས་སྐྱ་སོགས་སུའང་ཕེབས་ནས་གནས་
རྟེན་མཇལ་སྐོར་མཛད་ཅིང་། འཇམ་མགོན་དྲག་ཤུལ་འཕྲིན་ལས་རིན་
ཆེན་དང་། འཇམ་དབྱངས་ཐུབ་བསྟན་བཟང་པོ། ངག་དབང་མཐུ་
སྟོབས་དབང་ཕྱུག་སོགས་ཀྱི་ཞབས་པད་བསྙེན་ནས་ཆོས་ཀྱི་བདུད་
རྩི་མང་དུ་བཞེས་ཏེ་སྐུ་ཡུལ་དུ་ཕྱིར་ཕེབས། དགུང་ལོ་ཉི་ཤུ་པར་ཐར་
ལམ་དགོན་གྱི་བྱང་འདྲེན་པའི་ཁུར་བཞེས་ནས་ཆོས་དང་མཐུན་པའི་
སྒྲིག་སྲོལ་མང་དུ་བཙུགས། ལོ་གཉིས་ཙམ་སོང་བ་ན་གྲྭའུ་དཔོན་
ཚང་དང་ཟེར་གྱོད་བྱུང་བ་དང་། གྲྭ་པ་ཤེས་མེད་ཚོས་ཁོང་ལ་སྡང་བ་
སོགས་ཀྱིས་ཐུགས་སུན་པའི་རྐྱེན་བྱས་ཏེ། རྐྱེན་ངན་གྲོགས་འགྱུར་
གྱིས་དགའ་ལྡན་ས་བཟང་གི་དབེན་གནས་དམ་པ་འཛིན་མདའི་རི་
ཁྲོད་དུ་བུག་སྒོ་འདག་སྦྱར་མཛད་ནས་བཞུགས་ཤིང་། ཐུགས་རྗེ་ཆེན་
པོ་བཅུ་གཅིག་ཞལ་གྱི་བསྙེན་ཆེན་སོགས་ལྷག་ལྷ་དུ་མའི་བསྙེན་སྒྲུབ་
ཐེམ་པར་མཛད། ལོ་དྲུག་ཙམ་འདས་པ་ན་སྡེ་གཞུང་སྙན་གྲགས་ལུང་
རིགས་ཉི་མའི་བཀའ་བཞིན་སྐུ་མཚམས་གྲོལ་ཞིང་། དེ་ནས་མཁན་
ཆེན་གཞན་ཕན་ཆོས་ཀྱི་སྣང་བ་དང་། ཐུབ་བསྟན་ཆོས་ཀྱི་གྲགས་
པ། མཁས་དབང་ཀུན་དཔལ་སོགས་ཀྱི་དྲུང་ནས་མདོ་ཕྱོགས་གཞུང་
ཆེན་བཅུ་གསུམ་གྱིས་གཙོས་པའི་མདོ་སྔགས་གཞུང་ལུགས་དུ་མ་ལ་
བརྩོན་པ་ཆེར་བསྐྱེད་ཀྱིས་གསན་བསམ་མཛད་དེ་ཐུགས་སུ་ཆུད། རྫ་
160



དགེ་ལེགས་འདོད་འཇོའི་དཔེ་ཚོགས།
ཆུ་ཁ་དགེ་མང་རི་ཁྲོད་དུ་བཞུགས་དུས་བླ་མ་གཞན་དགའ་ལ་དེང་དུས་
ས་སྐྱ་པའི་བསྟན་པ་འདི་ཧ་ཅང་ཉག་ཕྲ་བས་ཅི་བྱས་ན་དྲག་ཅེས་བཀའ་
འདྲི་ཞུས་པར། བླ་མས་ཉིན་ཤས་ལ་དགོངས་པ་བཞེས་ཏེ་མཐར་
ཀུན་མཁྱེན་གོ་རམས་པའི་མདོ་སྔགས་ཀྱི་གཞུང་འགྲེལ་མང་པོ་ཡོད་
པ་རྣམས་སྤར་དུ་བཞེངས་གྲུབ་ན་ས་བསྟན་ངེས་པར་དུ་རྒྱས་ཡོང་ཞེས་
ལུང་བསྟན་ཕེབས། དེ་འཕྲལ་ནས་དམ་པ་གང་གི་ཐུགས་ལ་དགའ་
སྤྲོ་ཚད་མེད་པར་འཁྲུངས་ཏེ་ཕྱིར་མི་ལྡོག་པའི་དམ་བཅའི་ཁུར་ཆེན་
པོ་བཞེས། དེ་ནས་ཐར་ལམ་དུ་ཕྱིར་ཕེབས་ཏེ་དུང་འཁོར་གྲོང་དང་
མི་རིང་བའི་གནས་སུ་རི་ཁྲོད་ཅིག་བཞེངས་ནས་བཞུགས་ཤིང་། དེ་
སྐབས་ཚེ་རབས་ནས་འབྲེལ་པ་ཐོབ་པའི་གསང་ཆེན་རྒྱུད་སྡེ་རྒྱ་མཚོའི་
བཀའ་ཡི་ཤིང་རྟ་བ་ཆེན་པོ་འཇམ་དབྱངས་བློ་གཏེར་དབང་པོའི་འཕྲིན་
ལས་ཀྱི་སྙན་པ་གསན་པས་ཐུགས་འཕྲོག་སྟེ་མདོ་ཁམས་སྡེ་དགེའི་
ཆོས་ཀྱི་རྒྱལ་ཁབ་ཆེན་པོར་ཕེབས། བཞེད་དོན་རྣམས་ཞིབ་ཏུ་སྙན་
གསེང་ཕུལ་བས་རྟེན་འབྲེལ་ཤིན་ཏུ་ལེགས་གསུངས་ནས་ཐུགས་
དགྱེས་དགྱེས་མཛད། གསང་བདག་རྡོ་རྗེ་འཛིན་པ་ཆེན་པོའི་ཞབས་
རྡུལ་གུས་པས་མཆོད་ནས་སྒྲུབ་བཏུས་དང་། རྒྱུད་བཏུས། ལམ་འབྲས་
སློབ་བཤད། གསེར་ཆོས་བཅུ་གསུམ། ལྕགས་རི་ལས་མི་འདའ་བའི་
ཟབ་ཆོས་བཞི་སོགས་ཀྱི་སྨིན་གྲོལ་ལུང་དང་བཅས་པ་དང་། གུར་
161



དེབ་བདུན་པ་རྣམ་ཐར་གཅེས་བཏུས།
ཞལ་གཉིས་ཀྱི་གསང་ཁྲིད་སོགས་ཡབ་ཆོས་མཐའ་དག་གསན་བཞེས་
མཛད༑ དེ་སྐབས་ཉིན་ཞིག་ལ་གསང་བདག་རྡོ་རྗེ་འཆང་གི་ཞལ་
ནས༑ ཚད་མ་མདོ་ཡི་དགོངས་འགྲེལ་རྒྱས་པའི་བསྟན་བཅོས་ཚད་
མ་རྣམ་འགྲེལ་དང་། སྡེ་བདུན་མདོ་དང་བཅས་པའི་དགོངས་པ་ཕྱིན་
ཅི་མ་ལོག་པར་འགྲེལ་བ་ཚད་མ་རིགས་པའི་གཏེར། དེའི་ཡང་དགོངས་
པ་ཚུལ་བཞིན་དུ་འགྲེལ་ཞིང་དཀའ་བའི་གནས་རྣམ་པར་བཤད་པ་
སྡེ་བདུན་རབ་གསལ་ཏེ་གཞུང་ཆེན་གསུམ་པོ་འདི་ཉིད་འཆད་སྤེལ་
ནུས་པ་སུ་དང་གང་ཡོད་ཅེས་འཁོར་ཚོགས་རྒྱ་མཚོའི་དབུས་སུ་ཡང་
ཡང་ཕེབས་པར། གཞན་རྣམས་སྤོབས་པ་ཞུམ་སྟེ་སུས་ཀྱང་ཐུབ་ཅེས་
ཞུ་མ་སྤོབས་ཚེ་སྒ་པ་གསན་ཁྲ་ཞུ་བའི་དམ་པ་འདི་ཉིད་སྤྲང་བན་ཐ་
མལ་གྱི་ཚུལ་དུ་བཞུགས་ཡོད་པ་གྲལ་མཐར་ནས་བཞེངས་ཏེ། གུས་
འདུད་དང་བཅས་ཏེ་བདག་གིས་ནུས་སོ་ཞེས་ཞུས་པ་ན། རིགས་ཀྱི་
བདག་པོས་ཐུགས་དགྱེས་པའི་འཛུམ་མདངས་མང་དུ་བསྟན་ནས་
ཁྱེད་ནི་འཇམ་མགོན་བླ་མ་ས་སྐྱ་པཎྜི་ཏའི་སྤྲུལ་པ་རེད་ལ། གོ་རམས་
གཉིས་པ་བྱས་ཀྱང་མི་འགལ་ལོ་གསུངས་ནས་ཆོས་ཀྱི་ཁྲི་ལ་བཞག
དེར་འདུས་ཡོངས་ལ་འཇམ་དབྱངས་དམར་སེར་གྱི་རྗེས་གནང་ཞིག་
སྩོལ་ཅིག་གསུངས་ནས་བསྔགས་པའི་མེ་ཏོག་འཐོར་ཏེ་ཁམས་གསུམ་
ཆོས་ཀྱི་རྒྱལ་པོར་མངའ་གསོལ་མཛད། སྡེ་དགེར་ཕེབས་ནས་མི་རིང་
162



དགེ་ལེགས་འདོད་འཇོའི་དཔེ་ཚོགས།
བར་རབ་བརྟན་དགོན་པས་གདན་ཞུས་བཞིན་བྱོན་ནས་ཆོས་སྦྱིན་དང་
དབྱར་གནས་ཤིག་གལ་ཆེ་གསུངས་ནས་རྟེན་ཐེབས་གནང་སྐྱེས་བཅས་
བསྩལ་བ་དང་། དེ་ནས་རིམ་པས་ཡེ་ན་དང་། དབོན་སྟོད། བཀྲ་ཤིས་
སྒང་༑ ཝ་ར་སོགས་ཀྱི་དགོན་སྡེ་དུ་མས་གདན་ཞུས་བྱས་ཏེ་ཞབས་
ཏོག་འབུལ་བ་རྒྱ་ཆེར་འདུས། དེ་ནས་ཀུན་མཁྱེན་བླ་མའི་གསུང་རབ་
སྤར་དུ་བཞེངས་རྒྱུའི་སྟ་གོན་ལེགས་འགྲིགས་བྱུང་སྟེ་དབོན་སྟོད་དགོན་
དུ་སྤར་བརྐོ་རྒྱུའི་དབུ་ཚུགས་ཤིང་། བླ་མས་མོ་བཅའ་ཆང་ཁྲིམས་དམ་
པར་བསྡམས་ནས་དབྱར་གནས་བསྐྱར་དུ་བཙུགས། དེའི་རྐྱེན་གྱིས་
དགོན་པའི་སྲུང་མ་དཔལ་ལྡན་ལྷ་མོའང་དགོན་དུ་བཞུགས་མ་བཟོད་
པར་མཚམས་ཀྱི་ཕྱི་རོལ་ཏུ་གནས་སྤོས་ཤིང་། དེར་བརྟེན་ལྷ་མོ་གནས་
པའི་གཙུག་ལག་ཁང་གི་ཕྱི་སྒོ་གསར་དུ་བཏོད་པ་ཡིན་འདུག དེ་ལ་
ཆོས་ཟབ་ཙ་ན་ནག་པོའི་བདུད་ཀྱང་ཟབ་པའི་དཔེ་བཞིན་རྣམ་དཀར་
གྱི་དགེ་བ་རླབས་ཆེན་སྒྲུབ་པ་ལ་ཐོ་བཙམས་པ་ནི་གང་ལ་ཡང་སྲིད་
པ་ལྟར། རྗེ་བཙུན་བླ་མ་མཆོག་ནས་ལོག་རྟོག་བདུད་དཔུང་འཇོམས་
པའི་རྡོ་རྗེ། ལྟ་ངན་སྲོག་རྩ་གཅོད་པའི་རལ་གྲི། ཕས་རྒོལ་མཚོན་
གྱིས་མི་ཕིགས་པའི་ར་གུར་གོ་རམས་བསྟན་པའི་ཉི་མའི་གསུང་རབ་
གཅིག་ལས་དུ་མ་འབྱུང་བའི་སྤར་གྱི་ཕྱི་མོ་བསྐྲུན་པ་ལ་ཕྲག་དོག་དུག་
ཆུས་མྱོས་པའི་བྱད་མ་རེ་འགས་ངན་སྔགས་མཐུ་གཏད་ཀྱི་སྦྱོར་བ་མང་
163



དེབ་བདུན་པ་རྣམ་ཐར་གཅེས་བཏུས།
དུ་བརྩམས་པའི་རྒྱུས། དེ་སྐབས་བར་ཆད་ཀྱི་ལྟས་སུ་བླ་མས་དབྱར་
ཆོས་གསུངས་དུས་ཤིག་ཏུ་རྡོ་རྗེའི་མེ་ཆར་ཞིག་ལྷུང་སྟེ་ཚོགས་ཁང་ཀ་
བརྒྱ་མ་བརྡབས་པ་དང་ཐམས་ཅད་དངངས་སྐྲག་ཤོར་ནས་འུར་གྱིས་
བྲོས་པའི་ཚེ། འདྲེན་པ་མཆོག་ཉིད་འགུལ་ཙམ་ཡང་མེད་པར་ཕྱག་ས་
གནོན་དང་མཉམ་བཞག་ཅིག་མཛད་དེ་མི་གཡོ་སུམ་ལྡན་གྱི་རྡོ་རྗེ་ལྟ་
བུའི་ཏིང་ངེ་འཛིན་ལ་བཞུགས་ནས་བ་སྤུ་ཞིག་གི་རྩེ་མོ་ཡང་བསྐུལ་
བར་མ་ནུས་ཤིང་། ཡང་དེ་དུས་སྤར་རྐོས་འགའ་སྨྱོ་ནས་མཚན་མོར་
འབྲི་ཆུར་ལྕེབ་པར་སོང་ཡང་བླ་མ་དྲན་ནས་ཕྱིར་ལོག་ཐུབ་པ་བྱུང་།
མཁས་པ་རྡོ་ཡི་རི་མོ་འདྲ། །ཤིན་ཏུ་ཕྲ་བའང་བརྟན་པར་གནས། །
ཞེས་པ་ལྟར་བླ་མ་རིན་པོ་ཆེས་ཐོག་མའི་དམ་བཅའ་མཐའ་ཕྱིན་པར་
བྱ་བའི་ཕྱིར་དུ་ཀུན་མཁྱེན་སྨྲ་བའི་རྒྱལ་པོའི་གཞུང་ལུགས་སྤེལ་བའི་
གཡར་དམ་འདི་ཉིད་སྲོག་ལ་བབས་ཀྱང་མི་འདོར་རོ་ཞེས་པའི་རྡོ་རྗེའི་
ཐ་ཚིག་ཕྱོགས་ཀུན་བསྒྲགས། བཟློག་རིམ་ལ་གྲུབ་མཆོག་ངག་དབང་
བསམ་གཏན་བློ་གྲོས་ཀྱིས་ལྕགས་རར་རྭ་ལོའི་དྲག་ཆེན་བླུགས་མཛད་
པ་དང་། བླ་མ་རིན་པོ་ཆེ་འཁོར་སློབ་ཉི་ཤུ་རྩ་ལྔ་འཛིང་རྣམ་རྒྱལ་མགོན་
ཁང་དུ་བྱོན་ནས་ལྷ་བརྒྱད་ཐུན་མོང་མ་ཡིན་པའི་བསྐང་བ་གཏུམ་ཆེན་
མ་འབུམ་ཐེར་གཅིག་འགྲོ་བར་མཛད། གདོང་བཞི་པའི་སྤྱན་འདྲེན་
སྐབས་མཁའ་ལ་ཡེ་རེ་བྱོན་ནས་སྐྱིལ་ཀྲུང་གིས་བཞུགས་ཤིང་། སློབ་
164



དགེ་ལེགས་འདོད་འཇོའི་དཔེ་ཚོགས། །
མ་རྣམས་དད་སྤྲོ་ཆེས་པས་བཟོད་མ་ཐུབ་པར་དེ་རིང་བླ་མ་རིན་པོ་ཆེས་
དེ་འདྲའི་གྲུབ་རྟགས་ངོ་མཚར་ཅན་བསྟན་སོང་ཞུས་པར། ཨ་ངས་
ཅི་བྱས་སོང་གསུངས། ཨཊྚ་ཕྲེང་སྐོར་གཅིག་འདོན་རིང་ཙམ་ལ་བར་
སྣང་དུ་བཞུགས་སོང་ཞུས་པས། ཨ་ཅི་ཟེར། དེ་རིང་ང་རླུང་གིས་བསྐྱོད་
ནས་བཙོག་པ་ཞིག་རེད་སོང་འདུག ད་ང་ཤི་མ་སོང་གི་བར་ལ་སུས་
ཀྱང་སྦྲུལ་གྱི་ཁ་རླངས་ཙམ་ཡང་སྨྲ་མ་འོང་། སྨྲས་ན་དམ་ཚིག་ཉམས་
པར་འགྱུར་ཏ་རེ་གསུངས་ནས་སློབ་མ་ཚོའི་དབུ་ཐོག་ཏུ་རྡོ་རྗེ་བཞག་
སོང་བས་བླ་མ་གཤེགས་ཀྱི་བར་བཤད་ཐབས་བྲལ་བ་བྱུང་བ་དང་།
མགོན་ཁངཉམས་གསོ་མཛད་པས་ཆོས་སྐྱོང་དགྱེས་པའི་མཚན་མར་
རིན་ཆེན་གསེར་གྱི་ལེགས་སྐྱེས་ཕུལ་བ་དང་། ཡེ་ཤེས་མགོན་པོ་དང་
མི་དང་མི་ལབ་པ་བཞིན་དུ་བསྟན་འགྲོའི་དོན་ལ་གསུང་གླེང་མཛད་
པའང་ཐོས་པ་བྱུང་ངོ༌། །སྲུང་མས་བུ་བཞིན་སྐྱོང་ཞིང་འཕྲིན་ལས་
སྒྲུབ་པའི་ཚུལ་གཞན་ཡང་། སྔར་འཛིན་མདར་བཞུགས་དུས་ནོར་
སྐྱོང་དུར་ཁྲོད་བདག་པོ་ཡབ་ཡུམ་ཁྲ་ལམ་མེར་གཟིགས་ཤིང་། བར་
ཆད་བསྲུང་བ་དང་དངོས་གྲུབ་བསྒྲུབ་པའི་གྲོགས་སུ་བཅོལ་བ་ཞལ་
གྱིས་བཞེས་པ་དང་། བླ་མས་ང་ལ་རྒྱུ་ཞིག་མེད་མ་གཏོགས་རྟེན་
བཞེངས་ཅི་འདྲ་ཞིག་བྱེད་ཅེས་གསུངས་པར། ཉེ་གནས་ཤེར་རྒྱ་ནས་
ཁྱེད་རང་ཆུང་ར་རྫིར་ཕེབས་དུས་ནས་རོགས་པ་དུར་བདག་ཡོད་ཚུལ་
165



དེབ་བདུན་པ་རྣམ་ཐར་གཅེས་བཏུས།
བཤད་འདུག་པ་རྫུན་ཨེ་རེད་ཅེས་ཞུས་སྐད་འདུག དེ་ནས་བར་ཆད་
ཀྱི་གཡུལ་ལས་རྒྱལ་ཏེ་ཀུན་མཁྱེན་ཆེན་པོའི་གསུང་རབ་ཀྱི་ཤིང་སྤར་
ལེགས་པར་བཞེངས་གྲུབ་ནས་དཀར་ཆག་བཀོད་དེ་སྡེ་དགེའི་སྤར་
ཁང་དུ་བཞུགས་སུ་གསོལ། ཞལ་འདེབས་ཞུས་པའི་དགོན་ཁག་རྣམས་
ལ་སྐྱེས་སུ་ཀུན་མཁྱེན་བཀའ་འབུམ་ཚར་རེ་གནང་། སྔགས་སྐོར་
པོད་བཞི་ལས་མདོ་སྐོར་ལུང་རྒྱུན་མི་བཞུགས་པ་གཟིགས་ཏེ་མི་གཡོ་
བའི་ས་ལ་གནས་པའི་སེམས་དཔའ་ཆེན་པོ་བྲག་ར་འཇམ་དབྱངས་
ཆོས་ཀྱི་ཉི་མའི་མདུན་ནས་བཀའ་འབུམ་ཆ་ཚང་ལུང་སྤེལ་ཞུས་ཤིང་།
དེ་ནས་སྔ་རྗེས་སུ་ལྗགས་ལུང་ལན་གཉིས་དང་འཆད་སྤེལ་རྒྱ་ཆེར་
མཛད་པ་ནས་བཟུང་ཀུན་མཁྱེན་ཆོས་ཀྱི་རྒྱལ་པོའི་རིང་ལུགས་བཟང་
པོས་ཕྱོགས་མཐར་ཁྱབ་པ་འདི་ཉིད་བྱུང་ངོ༌། །དེ་ལྟར་ན་མཚུངས་མེད་
བཤེས་གཉེན་ཆེན་པོ་འདི་ལ་ཀུན་མཁྱེན་གོ་རམས་གཉིས་པ་ཞེས་
ཕྱོགས་རྣམས་ཀུན་ཏུ་གྲགས་ཤིང་། ཀུན་མཁྱེན་ཆེན་པོའི་བསྟན་པ་
སྤེལ་བའི་ཐུགས་འདུན་ཟབ་མོ་སྔར་ནས་མངའ་བ་ཡིན་ཏེ། ཀུན་
མཁྱེན་བླ་མ་ཧ་རིའི་མཚན་ཅན་གྱིས་བསྟན་བཅོས་རྩོམ་པའི་མཚམས་
རྣམས་སུ་ཞིང་སྐྱོང་དབང་པོས་ཞལ་ཡང་ཡང་གཟིགས་ཏེ་བསྟན་པ་
སྲུང་བའི་ཐ་ཚིག་བོར་བའི་དམ་ཚིག་དྲན་བསྐུལ་གྱི་ཆེད་དུ། གྲྭ་སར་
བྱོན་དུས་ཁའུ་བྲག་རྫོང་ནག་པོའི་རི་ཁྲོད་དུ་ཕེབས་ཏེ། དཔལ་མགོན་
166



དགེ་ལེགས་འདོད་འཇོའི་དཔེ་ཚོགས།
གདོང་བཞི་པའི་སྤྱན་སྔར་བསྐང་གསོ་གསུངས་ནས་འཁྲུལ་ཟད་རྗེ་
བཙུན་གོང་མའི་དགོངས་པ་འགྲེལ་བ་ལ་མཚུངས་ཟླ་མེད་པ་གོ་རམས་
སྨྲ་བའི་སེངྒེའི་བསྟན་པ་སྲུང་བ་ཞལ་གྱིས་བཞེས་པའི་དུས་ལ་བབ་བོ་
ཞེས་དྲག་ཏུ་བསྒོས་སྐབས། ཞིང་སྐྱོང་དགྱེས་པའི་ཉམས་དང་བཅས་ཏེ་
ཀུན་མཁྱེན་ཆེན་པོའི་བསྟན་པ་སྲུང་ཞིང་། རྗེས་འཇུག་རྣམས་ཀྱི་ལུས་
དང་དྲི་མ་བཞིན་དུ་འགྲོག་གོ་ཞེས་པའི་གསུང་གི་བདུད་རྩི་བསྩལ་བ་
དང་༑ ལྷ་ལྡན་སྤྲུལ་པའི་གཙུག་ལག་ཁང་དུ་ཕེབས་ནས་ཇོ་བོ་ཡིད་
བཞིན་ནོར་བུའི་གསེར་ཞལ་མཇལ་བའི་ཚེ། སྲས་བཅས་རྒྱལ་
བའི་དགོངས་པ་བསྟན་པའི་སྙིང་པོ་ཟབ་མོ་དབུ་མའི་ལམ་འཁྲུལ་མེད་
ཚུལ་བཞིན་དུ་སྟོན་པའི་བདག་ཉིད་ཆེན་པོ་བསོད་ནམས་སེངྒེའི་གཞུང་
རྣམས་ལས། ལྟ་བ་ངན་པའི་ཚང་ཚིང་མཐའ་དག་བསྲེགས་མཛད་པ་
འདི་འདྲ་བ་རྒྱལ་བ་དགྱེས་པའི་ལམ་བཟང་ཡིན་མིན་དེ་སྟོན་པ་ཉིད་
ཀྱིས་དཔང་པོ་མཛོད་ཅིག་ཅེས་ལྷག་བསམ་དག་པས་གསོལ་བ་བཏབ་
པས༑ སྟོན་མཆོག་ཤཱཀྱ་མུ་ནེས་དགྱེས་པའི་འཛུམ་མདངས་མང་དུ་བྱུང་
ནས་དེ་དེ་བཞིན་དུ་ཡིན་ནོ་ཞེས་པའི་མཐུན་འགྱུར་ལུང་བསྟན་གནང་
ངོ་ཞེས་གསུངས་སོ།།རྨ་ལུང་རྡོ་རྗེའི་བྲག་རའི་དབེན་གནས་སུ་ཐེངས་
མང་དུ་བྱོན་ཅིང་། བླ་མའི་གཟིམ་ཁང་མཇལ་བ་དང་ཕྱག་ཁོ་ན་འཚལ་
ཏེ་ཕེབས་པ་སོགས་རྗེ་བཙུན་རྣལ་འབྱོར་ཆེན་པོ་ལ་སངས་རྒྱས་དངོས་
167



དེབ་བདུན་པ་རྣམ་ཐར་གཅེས་བཏུས།
སྣང་གི་འདུ་ཤེས་མཛད། དེར་བཞུགས་དུས་ཏིང་ངེ་འཛིན་ལ་གནོད་
གསུངས་ནས་རྨ་རོང་ནང་པའི་གནག་ཕྱུགས་ལ་དྲིལ་ཆུང་བཏགས་ཡོད་
པ་ལེན་དགོས་པ་དང་། བཞུགས་གནས་གཙུག་ལག་ཁང་གི་སྐོར་ལམ་
ལ་རིབ་མ་བརྒྱབ་སྟེ་སྐོར་ར་འགྲོ་བ་བཀག་དགོས་ཚུལ་འདུག བྲག་
ར་རྡོ་རྗེ་འཆང་ནས་གཟི་བུང་བའི་བགྲང་ཕྲེང་དང་། དོན་གལ་ཆེན་
ཡོད་ཅིང་དེ་ཉིད་ཨེ་འགྲུབ་དགོངས་དུས་ནོབས་གསུངས་ནས་ཉིད་ཀྱི་
ནབ་སྟོད་སེར་པོ་ཞིག་བཅས་གནང་ཞིང་ཐུགས་སྲས་གཅིག་པུར་
འཛིན༑ འབྲི་ཆུ་ཆུ་རྒྱུད་ཀྱིས་གཙོས་པའི་དགོན་སྡེ་དང་ཡུལ་གྲུ་མང་
པོར་ཞབས་ཀྱིས་བཅགས་ནས་བླང་དོར་གྱི་གནས་ལ་འདོམ་པའི་ཆོས་
སྦྱིན་རྒྱ་ཆེར་བསྩལ། དགོན་སྡེ་ཁག་གི་འདུལ་བའི་ཕྱག་ལེན་ལ་དག་
ཐེར་གནང་ནས་འཆོལ་ཉོག་ཏུ་སྤྱོད་པའི་བྱ་ངན་ཐམས་ཅད་སུན་ཕྱུང་།
བསྟན་རྩ་འདུལ་བ་གཞི་གསུམ་གྱི་ཕྱག་བཞེས་གཙང་མའི་རྒྱུན་གསར་
དུ་བཙུགས། དམར་སྟོན་གྱི་སྲོལ་བསྣུབས་པ་དང་། རྐུན་ཇག་གི་རྒྱུན་
བཅད་པ། རི་རྒྱ་ཀླུང་རྒྱ་བསྡམས་པ་བཅས་ཀྱིས་སྐྱེ་འགྲོ་རྣམས་ཀྱི་སྒོ་
གསུམ་དགེ་ལ་སྦྱོར་བར་མཛད། གཞན་དུ་ཕེབས་དུས་འཁོར་གནས་
བརྟན་འདུལ་བ་འཛིན་པ་རྣམས་དང་ལྷན་ཅིག་ཏུ་ཞབས་རྐྱང་གིས་
ཆོས་གོས་རྣམ་པ་གསུམ་སྐུ་ལ་གསོལ་ལྷུང་བཟེད་དང་གསེག་ཤང་
བསྣམས་ནས་དལ་བུས་སེར་སྦྲེངས་བསྒྲིགས་ཏེ་ཕེབས་པས་ཀུན་
168



དགེ་ལེགས་འདོད་འཇོའི་དཔེ་ཚོགས།
གྱིས་ཡིད་སྨོན་དང་དད་ཕྱག་ཕུལ་ཞིང༌། སྟོན་མཆོག་ཐུགས་རྗེ་ཅན་
འཁོར་ཉན་ཐོས་ཀྱི་ཚོགས་དང་བཅས་ལྗོངས་རྒྱུ་བའི་ཚུལ་ནི་འདི་འདྲ་
བ་ཞིག་ཡིན་ངེས་ལ། དད་ལྡན་འགྲོ་བ་འདྲེན་པའི་དམིགས་རྐྱེན།
ལྷར་བཅས་སྐྱེ་དགུའི་བསོད་ནམས་ཀྱི་ཞིང་དམ་པ་ནི་འདིའོ་ཞེས་མཐུན་
པར་གླེང་ངོ༌། །ལྕགས་སྤྲེལ་ལོ་ནས་གྲྭ་གུ་བྱང་ཆུབ་ལྗོན་པའི་དབེན་
ཁྲོད་དུ་སྐུ་མཚམས་བཅད་རྒྱ་བཞུགས་ཏེ་ཀྱེ་རྡོར་གཞི་བསྙེན་དང་།
ས་འཇམ་སྦགས་སྒྲུབ། མགོན་དཀར་གྱི་བསྙེན་སྒྲུབ་བཅས་མཛད།
སྒྲུབ་ཁང་བང་བ་ཕྱི་ཁྱམས་བཅས་ཡོད་པའི་ནང་དུ་རྣམ་རྟོག་སྐད་ཅིག་
མ་གཅིག་སྐྱེས་ན་དཔལ་མགོན་ཞལ་གྱིས་སྙིང་ཁྲག་བཞེས་ཞེས་བཅོལ་
མཛད༑ ཕྱི་ཁྱམས་སུ་ཆོས་མིན་གྱི་རྣམ་རྟོག་སྐད་ཅིག་མ་གཅིག་སྐྱེས་
ན་ཞལ་གྱིས་སྙིང་ཁྲག་བཞེས་ཞེས་བཀའ་བསྒོས་ཤིང་། དད་བཅར་
མཇལ་འཕྲད་དང་ཆོས་འཆད་པ་སོགས་ཕྱི་ཁྱམས་སུ་མཛད། དེ་དུས་
ཤིག་ཏུ་བྱིང་བ་ཆེན་པོའི་འཕྲང་ལས་གྲོལ་བའི་ཉམས་ཤར་ནས་ཉེ་
གནས་པས་དུང་བུས་ཏེ་ཐུན་ལས་ལྡང་དགོས་པ་དང་། ཆབ་བསིལ་
དང་གུང་ཚིགས་མཛད་དུས་སུའང་དུང་གི་སྒྲས་བསྐུལ་དགོས་པ་ཞིག་
བྱུང་ཞེས་མཁན་པོ་འཇམ་སེང་གིས་གསུངས། མགོན་པོ་འདིས་བཀའ་
གདམས་གོང་མའི་རྣམ་ཐར་བདག་གིར་བཞེས་ཏེ་ནང་གི་ཡོན་ཏན་
ཇི་བཞིན་མ་གསུངས་པ་ལས་གྲུབ་པའི་ས་མཐོར་གཤེགས་པ་སྟེ། རྗེ་
169



དེབ་བདུན་པ་རྣམ་ཐར་གཅེས་བཏུས།
ཡི་ཞལ་སློབ་སྐུ་ཚེ་དགེ་བཟང་མཚམས་ལ་བཞུགས་དུས་ཉེ་གནས་
པས་ཞབས་རྗེས་འཇོག་ཐུབ་པ་བྱུང་ན་བླ་མ་བཟང་པོ་ཡིན་འདུག་ཞུས་
པས༑ དེ་ཡིན་ན་ངས་འཇོག་ཆོག་གསུངས་ནས་ཤེལ་དམ་ཞིག་བརྫིས།
དཀར་ཡོལ་ཞིག་བཅངས་པར་མཛད། དེ་ཉིད་གྲོང་ཉིན་མཁན་པོས་
བླ་མ་རིན་པོ་ཆེ་ལ་གཟིགས་འབུལ་ཞུས་པས། སྟོང་ཉམས་ཤར་བ་
རེད༑ གཞན་སུ་ལའང་མ་བཤད། འཕུར་ཐུབ་པ་དང་ཐོགས་རེག་
གང་གིས་ཀྱང་མི་སྒྲིབ་པར་གཞན་དུ་བགྲོད་ཐུབ་པའི་ཉམས་ང་ལ་ཡང་
ཤར་འདུག་ཅེས་གསུངས་པ་དང་། ཡང་སྐབས་ཤིག་ང་ལ་མགོན་
དཀར་རང་འཁོར་རེད་གསུངས་དར་མོད། དེ་ཙམ་མི་ཤེས་ཀྱང་རྩམ་
ཁུག་གིས་ཡུན་རིང་བརྟན་རེད་ཅེས་བཀའ་བསྩལ་བར་མཛད་དོ། །
དགུང་གྲངས་ང་ལྔ་བཞེས་པ་ཤིང་བྱི་ལོར་སྐུ་མཚམས་བཅད་རྒྱ་གྲོལ།
ཕྱི་ལོར་སྐལ་ལྡན་གྱི་ཞལ་སློབ་རྣམས་ལ་སྤྱོད་འཇུག་དང་། འདུལ་
བའི་སྐོར་གྱི་ཆོས་ཆར་ཕབ་ནས་རྗེས་སུ་བཟུང་། མེ་སྟག་ལོར་དབེན་
གནས་དྲྭ་མ་སྒང་དུ་ཕེབས་ནས་དགོན་གནས་ཉམས་གསོ་ལེགས་པར་
གནང་ཞིང་། དབྱར་གནས་མཁན་པོ་མཛད་དེ་དབྱར་ཆོས་ལ་ཀུན་
མཁྱེན་བཀའ་འབུམ་གྱི་ལྗགས་ལུང་གནང་། ལྕགས་ལུག་ལོར་གྲྭ་གུར་
སྐུ་དབོན་གྲུབ་དབང་མཁན་ཆེན་ངག་དབང་ཡོན་ཏན་རྒྱ་མཚོ་དང་།
མཁྱེན་སྤྲུལ་ཆོས་ཀྱི་དབང་ཕྱུག ཞབས་དྲུང་ཀུན་དགའ་གྲགས་པ།
170



དགེ་ལེགས་འདོད་འཇོའི་དཔེ་ཚོགས།
མཁན་པོ་མཁས་གྲུབ་སེངྒེ་སོགས་ལ་གསུང་ངག་རིན་པོ་ཆེ་ལམ་འབྲས་
སློབ་བཤད་ཀྱི་སྨིན་གྲོལ་ཐོག་མ་གནང་། འཁྲུལ་འཁོར་སྐབས་ས་
པའི་གྲྭ་པ་ཞིག་ལ་འདྲེ་ངན་ཞུགས་ནས་ཁམས་གསུམ་གྱི་སེམས་ཅན་
ལ་འཚེ་བ་བྱེད་དོ་ཟེར་བར། བླ་མས་བཀའ་བསྒོ་མཛད་པས་ཁམས་
བྱེ་དང་སྨན་ཤོད་ཕུ་མདའི་འགྲོ་བ་ལ་གནོད་འཚེ་མི་བྱེད་པར་ཁས་
བླངས༑ དེ་ནས་རྭ་ལོའི་དྲག་པོའི་སྦྱིན་སྲེག་ཉིན་གསུམ་ལ་བླུགས་
ཤིང་༑ ཉིན་ཐ་མ་ལ་ང་རང་ལ་ནུས་པ་ཅི་ཡང་མི་འདུག མཐུ་སྟོབས་
ཀྱི་དབང་ཕྱུག་ངག་དབང་བསམ་གཏན་བློ་གྲོས་མཁྱེན་གསུངས་ནས་
དགང་བླུག་གཟར་དཀྱིལ་འཁོར་དུ་བསྟབས་པས་ཕྱི་ཉིན་སྨྱོན་པ་དེ་
ཉིད་ཚེ་འཕོས་པ་དང་། ཡང་ཕུ་མ་རུ་བའི་དུད་ཁ་ཞིག་གིས་སྒོ་ཕྱུགས་
རྣམས་གྲྭ་གུར་བརྒྱབ་ནས་རི་ཁྲོད་པ་རྣམས་ཀྱི་སྤོང་ཁང་ཤིང་གུར་ཕུབ་
ཡོད་པ་དག་ཐེངས་མང་པོར་བཤིགས་སོང་བ་ན། བླ་མས་དེ་ཚང་ལ་
གནག་ཟོག་རྣམས་འདི་ན་མ་གཏོང་རོགས། ཐེངས་གསུམ་པ་ལ་མ་
ཉན་ན་མཐུ་བྱེད་རྒྱུ་ཡིན་ཞེས་བསྒོས། འོན་ཀྱང་དེ་ཚོས་བླ་མའི་བཀའ་
ལ་མ་ཉན་པ་ན་ད་རྟགས་ཤིག་སྟོན་དགོས་པས་དམིགས་པ་གསལ་
ཐོབས་གསུངས་ནས་བེཀྱེའི་བསྐང་བཟློག་ཚར་གཅིག་གསུངས་པས།
ཕྱི་ནང་བླ་མའི་གསུང་རྩིས་མེད་དུ་བཏང་བའི་ཁྱིམ་ཚང་དེའི་བ་བཟང་
བ་དེ་ཤི་འདུག་པ་བྱུང་ངོ༌། །དེ་ནས་སྐུ་ཚེ་གསེར་ལྗང་དགོན་དུ་ཕེབས་
171



དེབ་བདུན་པ་རྣམ་ཐར་གཅེས་བཏུས།
ནས་དབྱར་གནས་པར་ཞལ་གྱིས་བཞེས་ཤིང་། དབྱར་ཆོས་ལ་སྣང་
གསུམ་དང་། འཕོ་ཁྲིད། བར་དོའི་གདམས་པ་བཅས་གནང་། ལམ་
འབྲས་ཀྱི་སྨིན་གྲོལ་ཞིག་བཀའ་དྲིན་ཞུས་པར། དབྱར་གནས་སྐབས་
ལམ་འབྲས་བླ་མའི་རྣམ་ཐར་དང་། སྣང་གསུམ་ལ་བློ་སྦྱོང་མཛོད་
དང་རྗེས་མར་འདོན་ཆོག་གསུངས། ཞིང་ཆུ་མ་མང་པོ་སྐམ་ཞིང་དུ་
བསྒྱུར་བཅུགས་ནས་སྐྱེས་སུ་བུམ་གཏེར་མང་པོ་བསྒྲུབས་ཏེ་གནང་
ཞིང་༑ ད་ལྟར་བུམ་གཏེར་རེ་ལ་སྐུ་འདྲ་ལི་མ་རེ་ལས་དགའ་ཞེས་
ཟེར་༑ ལོ་དེར་རྒན་རབས་ཚོས་ཁོ་བོ་ཅག་གི་ཚེ་ལ་མཐོང་ཐོས་བྱུང་
མྱོང་མེད་ཟེར་བའི་མེ་ཏོག་མང་པོ་འཁྲུངས་པ་དང༌། ཤིང་རྣམས་སྔར་
ལས་ཡལ་ལོ་རྒྱས་པ། ཞིང་ལ་ལོ་སྟོབས་ཆེ་བ་བཅས་མཐོང་ཆོས་སུ་
གྱུར་ཅིང་། སྐུ་ཚེ་ན་དེ་ནས་ལོ་ཉན་ངན་པ་མ་བྱུང་འདུག ས་ཆེན་གྱི་
ལམ་འབྲས་རྣམ་འགྲེལ་བཅུ་གཅིག་ཤིང་སྤར་བཞེངས་ཤིང་། དེ་དུས་
ཤིག་ལ་རྒྱུད་ཀྱི་བཀའ་གཉན་པའི་རྟགས་སུ་སྤར་རྐོས་སྡོད་གནས་
ཁང་པར་མེ་འབར་ནས་སྤར་རྣམས་ཚིག་ལ་ཉེ་བ་ན། བླ་མ་ཕྱིར་བྱོན་
ནས་ཟབ་མདོ་བཟློག་པ་དང་བཅས་པ་ཞིག་གསུངས་ཤིང་། མཐེབ་
སྲིན་གྱིས་ལྗགས་མཆིལ་ཞིག་གཏོར་བས་དེ་འཕྲལ་ནས་མེ་ཞི་བར་
གྱུར༑ ཞུས་དག་བླ་མ་ཉིད་དང་སྤོ་མདའ་མཁན་པོ་རྡོ་རྗེ་སོགས་ཀྱིས་
མཛད་༑ ཆུ་བྱ་ལོར་རྣམ་འགྲེལ་ཤིང་སྤར་གྲུབ་པ་དང་སྡེ་དགེར་བྱོན་
172



དགེ་ལེགས་འདོད་འཇོའི་དཔེ་ཚོགས།
ནས་སྤར་ཤིང་རྣམས་སྤར་ཁང་ཆོས་མཛོད་ཆེན་མོ་བཞུགས་གསོལ་
གནང་༑ སྤར་ཕུད་རྫོང་གསར་མཁྱེན་བརྩེ་རིན་པོ་ཆེ་ལ་ཕུལ། སླར་
ཡང་གསེར་ལྗང་དགོན་དུ་བྱོན་ཏེ་གྱེ་རོང་གཞུང་ནས་ཕེབས་སྐབས་
འཇམ་ཆེན་རྩེ་ནས་འཇམ་དཔལ་དབྱངས་ཀྱིས་ཞལ་གཟིགས་པ་དང་།
ཆུ་སྒྲ་ཐམས་ཅད་ཨ་ར་པ་ཙའི་རང་སྒྲ་གྲགས་པ་གསན་ནས་འདི་འཇམ་
དཔལ་ཞི་དྲག་གི་གནས་སུ་འདུག་གསུངས་ཤིང་། དེ་ནས་འཇམ་ཆེན་
ཇེ་བྲག་རྩེ་ནས་འཇམ་དཔལ་དབྱངས་ཀྱིས་ཞལ་གཟིགས། མདོ་ཆུ་
སྔོན་མོའི་གཞུང་ནས་ཨ་ར་པ་ཙའི་སྒྲ་གྲགས་ཞེས་དམང་ཁྲོད་དུ་ཟེར་
སྲོལ་བྱུང་། དེ་ནས་ཆོས་གྲྭ་ཞིག་བཞེངས་རྒྱུ་མཛད་དེ་ཤིང་ཁྱི་ལོའི་
དཔྱིད་ཀ་ཚེས་སྐར་བཟང་དུས་ཤིག་ལ་སེང་རལ་ཐང་དུ་ཕེབས།ལམ་
དུ་མེ་ཏོག་སྔོན་པོ་ངོ་མཚར་བ་ཞིག་འཁྲུངས་པ་མཇལ་ཏེ་ཐོག་མའི་
རྟེན་འབྲེལ་འགྲིགས་ཤིང་། དེ་ལ་རྡོ་གུར་ཞིག་ཕུབ་མཛད། དེ་ནས་
གདིང་བ་བཏིང་ཆོས་གོས་གསོལ་ཏེ་འཇམ་ཆེན་ལ་རྒྱབ་བརྟེན་གུ་རུའི་
སྐུའི་གནས་དབེ་བྲག་ལ་ཞལ་ཕྱོགས་ཏེ་བཞུགས་ནས་མདུན་རྒྱབ་ཀྱི་
གནས་ཆེན་དག་དང་ཡོ་ཨེ་འདུག་གསུངས་པར། མི་འདུག་ཞུས་པས་
ཡུན་རིང་མཉམ་བཞག་མཛད་དེ་ས་འདི་མི་ཡིས་གནང་ན་ལྷ་ཡིས་
གནང་འདུག་གསུངས། གསེར་མདོག་གདོང་དུ་ཕྱིར་བྱོན་ཏེ་སྐུ་ཚེའི་
རྫོང་གཉེར་ལ་ངས་ཆོས་གྲྭ་ཞིག་བཞེངས་བསམ་ན་ས་ཞིག་ཨེ་གནང་
173



དེབ་བདུན་པ་རྣམ་ཐར་གཅེས་བཏུས།
ཞུས་པས། ཁྱེད་ཀྱིས་ཆོས་གྲྭ་བཞེངས་རྒྱུ་བྱུང་ན་ས་ཅི་དགོས་ཕུལ་
ཞེས་ཞུས་པ་དང་། སྔོ་དགེ་འཇམ་དབྱངས་སྙན་གྲགས་དེར་བྱུང་བར་
ཕ་ཀའི་སེང་རལ་ཐང་དུ་ཆོས་གྲྭ་ཞིག་བཞེངས་ན་ས་བཤད་ཅི་འདྲ་བྱེད་
རྒྱུ་འདུག་གསུངས་པར། རྒྱབ་རི་འཇམ་ཆེན་ཇེ་བྲག་འཇམ་དཔལ་ཞི་
དྲག་གི་གནས་མཁས་པ་རྒྱུན་མི་ཆད་པ་འབྱུང་བའི་རྟགས། མདུན་
ནས་མདོ་ཆུ་སྔོན་མོ་གཙང་པོ་ཡོན་ཆབ་བཤམས་འདྲ། མདུན་རི་སེང་
ཐོད་སེངྒེ་གནམ་ལ་མཆོང་འདྲ་ཞེས་སོགས་ཀྱི་ས་བཤད་བྱས་པས་ད་
རྟགས་དང་རྟེན་འབྲེལ་ཤིན་ཏུ་ལེགས་སོང་གསུངས་ནས་ཆག་བཏབ་
མཛད་༑ ས་སློང་སྐབས་དགེ་སློང་གིས་ས་བརྐོ་མི་རུང་བས་དགེ་ཚུལ་
རྣམས་ལ་བརྟག་པ་བྱེད་དགོས་གསུངས་ནས་བརྟགས་པས་རྟ་ཞིང་
མཁྱེན་བརྩེ་དང་ངག་དབང་གཞན་ཕན་གཉིས་ལེགས་བབས་བྱུང་
ཞིང་༑ ཁོང་རྣམ་གཉིས་མཁན་ཁྲིར་ཕེབས་ནས་འཕྲིན་ལས་རྒྱས་པ་
བྱུང་༑ དེ་སྐབས་སྐུ་ཚེ་སྡེ་སྤྱི་ནས་སྤར་བརྐོས་དང་སྤར་ཤིང་སོགས་ཀྱི་
མཐུན་རྐྱེན་བསྒྲུབ་རྒྱུ་དང༌། ལོ་གསུམ་ལ་རི་རྒྱ་རྔོན་ཁྲིམས་བསྡམས་
ཤིང་འབུ་དུག་མི་བརྐོ་རྒྱུ་ཁས་བླངས་ནས་གདན་འདྲེན་ཞུས་པ་བཞིན་
དེ་ནས་བླ་མ་རིན་པོ་ཆེ་དཔོན་གཡོག་ལྔ་བཅུ་ང་ལྔ་རྡོ་རྗེ་ཕུར་པའི་
གནས་མཆོག་རྨི་ཐི་ལ་རྟེན་བཀོལ་བཅའ་བར་ཕེབས། པྲ་པར་པྲ་
ཕབ་པས་གཡུ་མཚོ་ཁར་དར་ཅོག་དཀར་པོ་ཞིག་དང་། ཚག་ཧྲག་
174



དགེ་ལེགས་འདོད་འཇོའི་དཔེ་ཚོགས།
སྒང་དུ་རིན་པོ་ཆེ་སྣ་ཚོགས་པའི་ཕྲ་ཚོམ་གྱིས་མཛེས་པའི་གསེར་གྱི་
མཆོད་རྟེན་བང་རིམ་དགུ་ཅན་ཞིག་དང་། གནས་བདག་ཤྭ་བ་རྭ་ཡ་
མེད་པ་ཞིག་འདུག་པར་རྭ་སྐྱེས་ཏེ་དར་ཚོན་སྣ་ཚོགས་པའི་རྒྱན་གྱིས་
སྨྲས་ནས་གནས་རྩེར་འགྲོ་བ་ཞིག་བབས་ཞེས་ཟེར་བར་བརྟེན་རྨུགས་
སངས་སྐུ་ཆེན་ནས་གཡུ་མཚོ་ཁར་རྟེན་བཀོལ་བཅས་ཤིང་། རྗེ་བཙུན་
དམ་པ་འདིས་ཚག་ཧྲག་སྒང་དུ་དཔལ་ཆེན་རྡོ་རྗེའི་གཞོན་ནུའི་དཀྱིལ་
འཁོར་རྡོ་ལ་བཞེངས་ནས་བཅའ་སྒྲུབ་མཛད་དེ་ཉིན་མ་བདུན་ལ་
བཞུགས༑ ཡུལ་འདྲེ་མནན་པ་བརྒྱབ་དུས་བླ་མས་རྡོ་རྗེ་འཕང་ནས་
འཁོར་སྤྲེལ་ཕྲུག་མང་པོས་བསྐོར་བའི་མི་ནག་རྟ་ནག་གསེར་ཞྭ་ཅན་
དེ་ཆག་གྲུམ་དུ་བཏང་ཞིང་། དེ་ནས་མི་ལག་ཆག་གིས་རྟ་རྐང་ཆག་
ཁྲིད་མདུང་ཆག་དྲུད་ནས་ཐུར་དུ་བྲོས་སོང་བ་འདྲེ་རིག་འོ་ཀྲམ་དབེན་
སྣོད་ཀྱིས་མཐོང་བ་དང་། དེ་སྐབས་བོད་གཞུང་མི་དྲག་འཇོ་མདའ་
སྡེ་སྤྱི་ནས་འབྲུ་སྣ་དང་སྤྱན་གཟིགས་སྐོར་གྱི་བསང་རྫས་མང་པོ་ཀླུང་
རྟ་དང་བཅས་པ་ཕུལ། ཉིན་ཐ་མར་དེ་རིང་ཀླུང་རྟ་སོགས་ལ་ཁྲུས་
གསོལ་རབ་གནས་བྱེད་དགོས་གསུངས། འགོ་བའི་ལྷ་ལྔའི་གསོལ་
མཆོད་ལ་ཐུག་པ་དང་ཀླུང་རྟ་ལ་ཁྲུས་གསོལ་རབ་གནས་དང་། ལྷ་ལྔའི་
གསོལ་མཆོད་ཀླུང་རྟའི་གསོལ་ཁ་བཅས་རྒྱས་པར་གསུངས་ནས་ཀླུང་
རྟ་མཆོད་སྐབས། གློ་བུར་དུ་རླུང་ཆེན་པོ་ཞིག་ལངས་ནས་རླུང་རྟ་ཀུན་
115



དེབ་བདུན་པ་རྣམ་ཐར་གཅེས་བཏུས།
མཁའ་ལ་དེངས་པ་དང་། འཇའ་ཁ་དོག་སྣ་ཚོགས་པ་ཤར་བ་བྱུང་
བས་མི་ཀུན་གྱི་ཡིད་ཀྱི་བརྟན་པ་འཕྲོག་སྟེ་དེ་འདྲའི་ཡ་མཚན་པ་ཞིག་
མཐོང་མ་མྱོང་ཟེར་ནས་ཧ་ལས། དེ་ནས་འཇོ་འདའ་དམག་མང་གིས་
གསེར་དགོན་ལ་ལེགས་པོ་བྱེད་ཅིང་། སྡེ་པ་གཞུང་གི་སྤྱི་རིམ་ཅི་
དགོས་གསེར་ལྗང་དགོན་གྱིས་མཛད། ཕྱི་ལོར་སྡེ་པ་གཞུང་གི་སྐུ་ངོ་
དང་སྐུ་ཚབ་གསུམ་བཅས་འོངས་ནས་ཆོས་གྲྭའི་གཙུག་ལག་ཁང་དང་།
ཤག་མིག་ཉེར་གསུམ། མཁན་པོའི་གཟིམ་སྐྱིལ། རུང་ཁང་དང་བཅས་
པ་སྡེ་པ་གཞུང་གི་གླ་པ་སྟོང་ཕྲག་གཅིག་གིས་ཟླ་བ་གཅིག་གི་རིང་ལ་
གྲུབ་པར་མཛད། ཉིན་ཞིག་གཙུག་ལག་ཁང་ལ་བགེགས་བསྐྲད་
མཛད་པར་ཕེབས་ཤིང་། ཕྱིར་བྱོན་ཚེ་མུན་རུབ་ནས་རྟ་ལ་བཅིབ་
པས་འཚེར་བ་ན་ཅི་རེད་གསུངས། རྒོད་མས་རྟེའུ་དྲན་ནས་འཚེར་
རེད་ཞུས་པས། ཉེས་པ་ཆེན་པོ་བསགས་འདུག་གསུངས་ནས་ཆིབས་
ལས་གཞོལ་ཏེ་གནས་དེ་ཉིད་དུ་བཞུགས་ནས་ཡིག་བརྒྱ་ཕྲེང་སྐོར་
གཅིག་བཟླ་བར་མཛད། དུས་རྒྱུན་བཀའ་ལས། སོ་ཐར་གྱི་སྡོམ་པ་
ནི་སྲུང་སླ། བྱང་སེམས་ཀྱི་སྡོམ་པ་ནི་ཅུང་སྲུང་དཀའ། སྔགས་ཀྱི་སྡོམ་
པ་ལ་ས་མ་ཡ་འབུམ་སྡེ་ཞིག་ཡོད་པས་སྲུང་དཀའ་མོད། མདོར་ན་
སོར་བྱང་སྔགས་གསུམ་གྱི་སྡོམ་པ་ཁུར་དུ་མ་སོང་བ་ཞིག་དགོས་ཞེས་
དང་༑ ལྟ་བ་ངོ་སྤྲད་སྐབས་སོགས་སུ་མགོན་པོ་མི་ཕམ་པས། རང་
176



དགེ་ལེགས་འདོད་འཇོའི་དཔེ་ཚོགས།
བྱུང་རྣམས་ཀྱི་དོན་དམ་དེ། །དད་པ་ཉིད་ཀྱིས་རྟོགས་བྱ་ཡིན། །ཉི་
མའི་དཀྱིལ་འཁོར་འོད་འབར་བ། །མིག་མེད་པས་ནི་མཐོང་བ་མེད། །
ཅེས་གསུངས་པས་དད་པ་གཙོར་ཆེ་ལ། ང་ལ་ཡང་དད་པ་བྱས་ན་
ཆོག་རེད། ང་རང་སྡིག་པ་དང་འགྲོགས་ནས་ཞག་གཅིག་ལ་ཉལ་མ་
མྱོང་ཞིང་། དེ་ཉིད་བདག་གི་རྣམ་ཐར་གྱི་གཙོ་བོ་ཡིན་ཞེས་གསུངས།
ལྷ་རིགས་འཁོན་གྱི་གདུང་རྒྱུད་བདག་ཆེན་ངག་དབང་ཀུན་དགའ་
རིན་ཆེན་ལ་ས་སྐྱའི་ཆོས་གྲྭ་ཞིག་ཚུགས་སོང་བར་སྲུང་མ་ཞིག་མངགས་
གཏད་གནང་དགོས་ཞུས་པས། བདག་ཆེན་གྱིས་སྒོ་རུམ་ཁའུའི་མགོན་
ཁང་དུ་བཞུགས་པའི་གནོད་སྦྱིན་བེཀྱེའི་ཐང་ཆུང་ཞིག་ལ་བཀའ་གཏད་
རྒྱ་ཆེར་མཛད་ནས་གནང་བར་བརྟེན། ཀུན་མཁྱེན་བླ་མ་དགྱེས་པའི་
གཙུག་ལག་ཁང་དུ་བསྟན་སྲུང་རྒྱ་མཚོའི་ཚོགས་ལ་འདོད་དོན་འཕྲིན་
བཅོལ་ཞུ་ཕྱིར་བསྐང་གསོ་འཚོགས་ནས་བེཀྱེའི་སྤྱན་འདྲེན་སྐབས།
རྐང་གླིང་གིས་ཚར་ཤར་བཏབ་པ་དང་རྒྱ་མཐོངས་ཁར་འུག་པ་འཇིགས་
སུ་རུང་བ་ཞིག་བབས་ནས་ཧཱུྃ་སྒྲ་སྒྲོག་ཅིང་སྒྲོ་ཀྲུག་བྱེད་པ་དང་། ཞག་
བདུན་གྱི་བར་ཕྱིར་མ་འཕུར་བར་གནས་པ་སོགས་བེཀྱེ་མངགས་
གཏད་བཞིན་བྱོན་པའི་རྟགས་ཁྱད་པར་ཅན་མིག་གི་དགའ་སྟོན་དུ་
ཐོབ༑ ཆོས་གྲྭའི་མཚན་ལ་འཇམ་མགོན་གྲུབ་པའི་དགའ་ཚལ་ཞེས་
སུ་གསོལ། སྤྱོད་འཇུག་དང༌། འདུལ་བ་མདོ་རྩ། འཇུག་པ་དཀའ་
177



དེབ་བདུན་པ་རྣམ་ཐར་གཅེས་བཏུས།
འགྲེལ། སྤྱི་དོན་ངེས་དོན་རབ་གསལ། སྦས་དོན་ཟབ་མོ་གཏེར་གྱི་
ཁ་འབྱེད། སྡོམ་གསུམ་རབ་དབྱེ། ཁ་སྐོང་ལེགས་བཤད་འོད་སྣང་
སོགས་ཀྱི་གཞུང་བཤད་གནང་། ཆོས་ཁྲིད་གནང་དུས་ཤིག་ལ་བྱེའུ་
དམར་སེར་བལྟ་ན་སྡུག་པ་གུར་ཀུམ་གྱི་མདོག་ཅན་ཞིག་འཕུར་འོངས་
ནས་ཆོས་ཁྲི་ཁར་བབས་ཏེ། ཨོཾ་ཨ་ར་པ་ཙ་ན། དྷིདྷིཙྪདྷི༔ དྷིདྷིཙྪདྷི
ཆོས་རྗེ་ས་པཎ། ཆོས་རྗེ་ས་པཎ་ཞེས་འདོན་པ་གཞན་ཕན་སོགས་
དེར་བཞུགས་ཀུན་གྱི་སྤྱོད་ཡུལ་དུ་གྱུར་པ་དང་། ཡང་བཤད་གྲྭ་ཆུས་
བཅད་ཉེན་ཆེ་བ་བྱུང་དུས་ཤིག་ཏུ་དེ་རིང་ཆུ་རྐ་བཟོ་བར་འགྲོ་དགོས་
རེད་གསུངས་ནས་གདིང་བ་བསྣམས་ཆོས་གོས་གསོལ་ཏེ་ཆུ་ཁར་
བྱོན་༑ ཤེར་སྙིང་དགུ་བཟློག་ཅིག་གསུངས་ནས་ད་ཆུ་རྐ་གྲུབ་ཚར་
རེད་གསུངས་ཏེ་ཕྱིར་ལོགས་པ་ནས་ཆུ་ཁ་ངང་གིས་བསྐོར་སོང་འདུག
ཆོས་གྲྭ་འདི་ནི་ལུང་བསྟན་དུས་བབས་ཀྱི་བསྟན་འགྲོའི་བདེ་སྐྱིད་སྤེལ་
བའི་མེ་བཙའ་ཉིད་དུ་ངེས་པ་སྟེ། གཏེར་ལུང་ལས། སྒ་ཡི་མཁས་པ་
རྟ་ཡི་ལོ་ཅན་གྱིས༔ ཆོས་གྲྭ་བཙུགས་ནས་བསྟན་འགྲོའི་བདེ་སྐྱིད་
སྤེལ༔ ཞེས་བསླུ་མེད་རྡོ་རྗེའི་ལུང་གིས་བསྔགས་པ་བཞིན་ནོ། །ཡང་
དེ་སྐབས་སུ་ཧོ་ཆོ་ཞབས་དྲུང་རིན་པོ་ཆེ་པདྨ་བློ་གྲོས་དང་། ངོར་པ་
དཔོན་སློབ་རྡོ་རྗེ་རྒྱལ་མཚན། སྐུ་ཚེའི་ཆོས་རྗེ་ངག་དབང་རིན་ཆེན།
རྡོར་སློབ་སྤྱི་དགེ་མཆོག་གྲུབ་སོགས་གཙོ་བོར་བཞུགས་པའི་བླ་གྲྭ་
178



དགེ་ལེགས་འདོད་འཇོའི་དཔེ་ཚོགས།
ཉིས་བརྒྱ་ལྷག་ཙམ་འདུས་པ་ལ་ཡིག་བརྒྱ་འབུམ་ཐེར་གཉིས་རེ་འདོན་
རྒྱུ་ཁས་ལེན་བྱེད་བཅུགས་ནས། གསུང་ངག་རིན་པོ་ཆེ་ལམ་འབྲས་
སློབ་བཤད་ཀྱི་དབང་ལུང་ཁྲིད་མན་ངག་དང་བཅས་པ་ཟླ་བ་ལྔ་ཡི་
རིང་ལ་ཚར་ལུགས་ཐུན་མོང་མ་ཡིན་པའི་ཕྱག་ལེན་བཞིན་བསྩལ།
རྗེས་འབྲེལ་རྣམ་འགྲེལ་བཅུ་གཅིག་གི་ལུང་ནི་སྔར་ནས་ཆད་དེ་མི་
བཞུགས་སྟབས་མི་གཡོ་བའི་སྐུ་ཞིག་ལ་མཆོད་པ་ཕུལ་ནས་ཚར་གཅིག་
གསུངས། དེ་ནས་སྤོ་མདའ་མཁན་པོ་རྡོ་རྗེ་དང་། རབ་བརྟན་ཐུབ་
བསྟན་འཕེལ་རྒྱས་སོགས་ཞལ་སློབ་ལྔ་བཅུ་ལྷག་ཙམ་ལ་བཤད་ལུང་
གསར་སྤེལ་གནང་། ཉེར་མཁོའི་ཆ་ལག་ཏུ་ལམ་འབྲས་སློབ་བཤད་
ཀྱི་བླ་མཆོད་དངོས་གྲུབ་ཆར་འབེབས་མཛད། ཀྱེ་རྡོར་རྒྱུ་དབང་
གནང་ནས་ཡེ་ཤེས་དབབ་སྐབས་དབང་བཤད་ལས་གསུང་ཕེབས་
ན་ཆོས་སྨྲ་བ་འབྱུང་བ་བཤད་པ་བཞིན་གོ་འཇོ་དང་ར་རུ་གཉིས་ཀྱི་ཇོ་
མོས་སཾ་སྐྲྀ་ཏའི་སྐད་སྨྲ་ཞིང་། བླ་མས་མཉམ་བཞག་ཡུན་རིང་མཛད།
དེ་ནས་ཡེ་ཤེས་དེའི་བྱིན་རླབས་ཀྱི་རྒྱུན་བརྟན་པའི་ཕྱིར་དུ་སྤྱི་བོར་རྡོ་
རྗེ་བཞགས་ལ་ཏིཥྛ་བཛྲ་ཞེས་པས་བརྟན་པར་བྱས་པ་དང་སྨྲ་བ་རྒྱུན་
ཆད་པར་གྱུར། ཡང་རྣམ་འགྲེལ་གྱི་བཤད་ལུང་དབུ་འཛུགས་དུས་
བསྐལ་བཟང་གི་སངས་རྒྱས་སྟོང་རྩ་གཉིས་ཀྱི་ཞལ་མཇལ་ཅིང་། །
མགོན་པོ་ཉིད་དང་རྟོགས་པ་མཉམ་པའི་ཧོ་ཆོ་ཞབས་དྲུང་རིན་པོ་ཆེས་
179



དེབ་བདུན་པ་རྣམ་ཐར་གཅེས་བཏུས།
ཀྱང་གཟིགས་པ་སྟེ། ཞབས་དྲུང་མཆོག་ནས་ཉེ་གནས་བྱམས་པ་ལ་
མདང་དགོང་ཁྱོད་འདི་ན་མི་འདུག་མ་གཏོགས་མཇལ་ཁ་ཡག་པོ་ཞིག་
ཐོབ་སོང་གསུངས། ཅི་མཇལ་ཞུས་པས། བསྐལ་བཟང་སངས་རྒྱས་
སྟོང་མདང་འདིར་མཇལ་བྱུང་གསུངས་མཛད། ཞབས་དྲུང་འདི་ནི་
ལམ་རྟགས་ཀྱི་ཡོན་ཏན་རྒྱུད་ལ་འབྱོངས་པའི་རྣལ་འབྱོར་པ་ཆེན་པོ་
ཡིན་པར་མངོན་ཞིང་། བསང་མཆོད་མཛད་དུས་ཤིག་ལ་བྱམས་པ་
ཁྱོད་སྐྲག་རྒྱུ་མེད་པ་ཅི་རེད། མི་མ་ཡིན་དེ་འདྲ་མང་པོ་འདུག ཚངས་
པ་དུང་ཐོད་ཅན་ཡང་ཕེབས་འདུག་ཅེས་གསུངས་ཚུལ་ཐོས། བླ་མ་
མཆོག་ནས་ལུང་གསུངས་དུས་སོགས་དཔེ་ཆ་ལ་རེག་དགོས་ཚེ་ཕྱག་
གཙང་མ་མཛད་ནས་ཡིག་ལྡེབ་བསྒྱུར་བ་དང་། ལྡེབ་རེ་རེ་བཞིན་དབུ་
ཐོག་ཏུ་མ་རེག་ཙམ་མཛད་དེ་བྱིན་རླབས་ཞུ་བ་སོགས་ཆོས་དཀོན་
མཆོག་དངོས་ཀྱི་འདུ་ཤེས་མཛད་ལ། འདི་ནི་དེང་དུས་རང་རེ་གསུང་
རབ་ལ་ནོར་རྫས་ཀྱི་འདུ་ཤེས་བཞག་ནས་གུས་བཀུར་བྱེད་དགོས་
སྣང་ཙམ་ཡང་མི་མཁྱེན་པ་ཚོས་རྟོགས་དགོས་པའི་གདམས་ངག་ཅིག་
ཏུ་གོ་བར་བྱའོ། །མཚམས་ཤིག་ན་རྒྱ་དམག་བྲག་མགོར་ཐོན་ཚར་
འདུག་ཟེར་ནས་ཐམས་ཅད་བྲོས་བྱོལ་བྱེད་གྲབས་སྐབས། འཇམ་
དབྱངས་དགེ་ལེགས་ཀྱིས་སྐུ་བཅར་ཞུས་པས་ཞལ་བཞི་པ་ལ་འཕྲིན་
བཅོལ་བྱེད་དང་སྐྱོན་མི་འོང་གསུངས། གཞན་རྣམས་སྐྲག་ཆེས་ནས་



དགེ་ལེགས་འདོད་འཇོའི་དཔེ་ཚོགས།
ད་དུང་འགྲོ་གྲབས་སྒྲིག་པས་ཁྱོད་ཚོ་འགྲོ་རྒྱུའི་གྲྭ་སྒྲིག་གྱིས།ང་ནི་ཉལ་
ས་ཞིག་ཡང་བཅའ་བྱེད་ནས་འདུག་དགོས་གསུངས། དེ་ནུབ་གཙུག་
ལག་ཁང་དུ་བསྐང་གསོ་མཚན་འདོན་ཞིག་དང༌། ཕྱི་ཉིན་གནོད་
པ་ཕྱིར་བཟློག་གི་གསོ་སྦྱོང་ཞིག་མཛད་པས་ཞག་ཤས་ནང་དམག་
རྣམས་ཕྱིར་ལོགས་སོང་ཟེར་ནས་བཤད་བྱུང་ཞིང་། དེ་དུས་མཁན་པོ་
འཇམ་དབྱངས་དྲི་མེད་ཀྱི་གཟིམ་ལམ་དུ་ལྷ་རྒྱལ་དགོན་དང་གཡག་
ཟེ་དགོན་གཉིས་ཀྱི་བར་ལ་ང་འཇམ་རྒྱལ་རིན་པོ་ཆེས་འདིར་སོ་པ་
བཞག་བྱུང་ཟེར་བའི་མི་དམར་རྟ་དམར་མདུང་དར་ཐོགས་པ་ཞིག་
འདུག་པ་རྨིས་ཚུལ་གསུངས། མེ་བྱི་ལོའི་སྟོན་ཁར་ཅུང་ཟད་བསྙུན་
པར༑ གྲོང་ཉིན་མཁན་པོས་ཞབས་བརྟན་ཕུལ་བས། འཆི་བ་ཐོག་
ཏུ་བབས་ན་སངས་རྒྱས་ཀྱིས་ཀྱང་བཟློག་ཐབས་ཡོད་མ་རེད། ཁྱེད་
རྣམ་པས་བསྟན་དགོན་ཐུགས་ནས་མ་བོར་གསུངས། དེ་ནས་གྲྭ་གུར་
ཕེབས་རྒྱུ་མཛད་དེ་མེ་གླང་ལོའི་ལོ་སར་སྐབས་དྲུང་བླ་བསྟན་པ་ཚུལ་
ཁྲིམས་ཀྱིས་ཁྱིམ་གདན་ཞུས་པས་འཕོ་ཁྲིད་ཅིག་གནང་ཞིང་། ད་
མགྱོགས་པར་ཕར་འགྲོ་རྒྱུ་ཡིན་ལ། ཡུན་རིང་མི་འགོར་བར་ཚུར་
སླེབ་འོང་ཞེས་གསུངས། བླ་མ་རིན་པོ་ཆེ་བཀའ་དྲིན་ཆེ། ཡང་སྲིད་
ཀྱང་འདིར་བྱོན་རོགས་ཞུས་པས།འོ་ཡ་ཕར་འགྲོ་ཚུར་འོང་ནས་སངས་
རྒྱས་ཀྱི་བསྟན་པ་ཉི་མ་ཤར་བ་དང་འདྲ་བ་ཞིག་བྱེད་ཆོག་གསུངས།
181



དེབ་བདུན་པ་རྣམ་ཐར་གཅེས་བཏུས།
དེ་ནས་གྲྭ་གུར་ཕེབས་སྐབས་བླ་མ་ཉིད་ཀྱི་འཁར་གསིལ་དང་། རྡོར་
དྲིལ༑ ནབ་སྟོད་བཅས་དགོན་པ་ལ་གནང་ནས་ལས་ཀའི་འཕྲོ་ཅུང་
ཟད་ལུས་སོང་བས་རྗེས་མར་ཚུར་འོང་རྒྱུའི་རྟེན་འབྲེལ་ཡིན་ལ། ཡང་
སྲིད་ཅིག་བྱུང་ན་དེ་ལ་སྤྲོད་ཅིག་གསུངས་ནས་ཕེབས། སློབ་མ་ལྔས་
སྐྱེལ་མ་ཞུས་ཏེ་ཡ་ཐང་དུ་འབྱོར་པ་ན་ད་ཕེབས་མི་དགོས་གསུངས་
ཤིང་༑ མྱ་ངན་བྱས་པས་དངུལ་ཞོ་ཆུང་རེ་གནང་ནས་སྡུག་མ་བྱེད་
དང་༑ ངའི་ལག་རྟེན་སྦ་སྨྱུག་དེ་ཡང་ལུས་སོང་འདུག རྗེས་མར་ཚུར་
འོང་ངེས་ཡིན་གསུངས་ནས་གསོལ་འདེབས་དང་སྨོན་ལམ་མཛད།
དེ་ནས་བྱོན་པ་ན་ཉེ་གནས་ངག་དབང་ཤེས་རབ་ཀྱིས་འབྲལ་མི་ཕོད་
པའི་གདུང་བ་དྲག་པོས་བྱོན་མ་བཅུགས་པར་སྐུ་པང་དུ་མགོ་བོ་བཞག་
ནས་མང་དུ་བཤུམས་པས། གཞན་ལ་མ་བསྟན། ཐུགས་སྡུག་འགྲོ་
རེད༑ བློ་ཕམ་མ་བྱེད་དང་སླད་མར་འཕྲད་རྒྱུའི་སྐལ་བ་ཡོད་ངེས་
ཡིན་གསུངས་ནས་དངུལ་དཀར་པོ་གཉིས་གནང་སྟེ་ཕེབས། ཞལ་
བཞེས་ལྟར་ཡང་སྤྲུལ་རིན་པོ་ཆེའི་དགྱེས་ཞལ་མཇལ་ཞིང་སློབ་དཔོན་
མཛད༑ ཚུལ་ཁྲིམས་ཀྱི་དྲི་བསུང་གིས་གྲོང་ནང་ཚུན་ཆད་ཁྱབ་ལ་
གྲོངས་དུས་འཕོ་བའི་ལམ་ནས་གཤེགས། མཆོག་སྤྲུལ་ཀུན་དགའ་
ཚུལ་ཁྲིམས་ཕེབས་ནས་གདུང་མཁྱེན་སྤྲུལ་པས་ལྐོག་གྱུར་མངོན་
གཟིགས་ཀྱིས་རི་རྒྱལ་མཚན་འདྲ་བ་ཞིག་འདུག་གསུངས་པའི་རྒྱལ་
182



དགེ་ལེགས་འདོད་འཇོའི་དཔེ་ཚོགས།
མཚན་སྒང་ནས་ཡར་གདན་དྲངས་ཏེ་བྱོན་པས། ཤུག་སྡོང་རེ་རེའི་རྩེ་
མོ་ནས་མཐར་ཤུག་སྡོང་བརྒྱ་ཕྲག་དུ་མ་ལས་མཆོད་རྫས་ཀྱི་རྣམ་པ་
ཅན་གྱི་དུད་པ་སྔོ་ལོང་གིས་སྐར་མ་བཞི་ལྔ་རེའི་ཡུན་ལ་འཕྱུར་བ་
དང་༑ དེ་ཉིན་མཁའ་དབྱིངས་ཐམས་ཅད་མེ་ཏོག་དང་། ཤིང་ལོ།
རྨ་བྱའི་སྒྲོ་དབྱིབས་ཅན་གྱི་སྤྲིན་འཇའ་དམར་མདངས་ཅུང་ཡོད་པས་
ཁེངས་ཤིང་། བྱ་རྒོད་ཐང་དཀར་བཞི་འོངས་ནས་ལྡིང་སྐོར་རྒྱག་པ་
སོགས་འབྱུང་བར་དཀའ་བའི་དགེ་མཚན་མང་དུ་བྱུང་བ་སྟེ། སློབ་
མའི་དད་དང་དམ་ཚིག་འགྱུར་བ་མེད་ཅིང་། བླ་མའི་ཐུགས་རྗེའི་
ནུས་པ་བསམ་གྱིས་མི་ཁྱབ་པའི་རྟེན་འབྲེལ་ལས་བྱུང་བའོ། །གཱ་གུ་
རི་ཁྲོད་དུ་དུང་མདོ་ཤེས་རབ་རྒྱལ་མཚན་དང་། ཉ་བྲག་ཀུན་དགའ་
བཟང་པོ། བཟང་ལྡན་བླ་མ། ཁྲི་ཚོ་འཇམ་དབྱངས་བློ་གསལ་སོགས་
བཞུགས་པ་ལ་གཞུང་བཟང་བྱང་ཆུབ་སེམས་དཔའི་སྤྱོད་པ་ལ་འཇུག་
པ་དང་། དེའི་ཊིཀྐ་ལྷོ་པའི་ཟིན་བྲིས། འདུལ་བ་རྒྱ་མཚོའི་སྙིང་པོ།
ཀོང་སྟོན་འདུལ་བའི་སྤྱི་དོན། དབུ་མ་ངེས་དོན་རབ་གསལ། སྡོམ་
གསུམ་རབ་དབྱེ་དང་། འགྲེལ་པ་གསུང་རབ་དགོངས་གསལ། སྤྱི་
དོན་ཡིད་བཞིན་ནོར་བུ། ཁ་སྐོང་ལེགས་བཤད་འོད་སྣང་སོགས་ཀྱི་
གཞུང་བཤད་ཞིབ་རྒྱས་གནང་། སྤྱོད་འཇུག་ཉམས་ཁྲིད་སྐབས་གཞུང་
བཟང་ཡིད་བཞིན་གྱི་ནོར་བུ་འདི་འདྲ་བ་འཕགས་བོད་གཉིས་ན་མེད།
183



དེབ་བདུན་པ་རྣམ་ཐར་གཅེས་བཏུས།
ང་རང་གིས་ཀྱང་སྤྱོད་འཇུག་ཚར་རེ་ཉིན་བཞིན་མ་ཆག་པར་སྒོམ་གྱིན་
ཡོད་ཅིང་མེ་ཚེ་ཧྲིལ་པོ་འདི་སྤྱོད་འཇུག་གི་ཉམས་ལེན་ལ་བརྩོན་པ་
ཡིན་ཞེས་གསུངས་མཛད། དེ་སྐབས་ཤིག་ལ་འཇམ་མགོན་ལེགས་
པ་རིན་པོ་ཆེ་རྫོང་སར་ནས་གྲྭ་གུར་ཕེབས་ཤིང་། བླ་མ་མཆོག་དབུར་
བཞུགས་པའི་ལྷ་སྲས་ཚེ་དབང་བདུད་འདུལ་སོགས་འདུས་པ་ཉེར་
ལྔ་ལ་ཀྱེ་རྡོར་རྒྱུ་ལམ་གྱི་དབང་དང་། ས་འཇམ་སྦགས་སྒྲུབ་ཀྱི་བྱིན་
རླབས། རྩ་བ་རྡོ་རྗེའི་ཚིག་རྐང་དང་། ལྟ་ཁྲིད་ཉིད་ཀྱིས་མཛད་པའི་
ལུང་བཅས་བསྩལ། རྗེ་བཙུན་བླ་མ་ཉིད་ནས་འདུས་ཚོགས་ལ་ས་
འཇམ་སྦགས་སྒྲུབ་ཀྱི་བྱིན་རླབས་ཤིག་བཀའ་དྲིན་བསྐྱངས། ས་ཡོས་
ལོར་མཁྱེན་བརྩེ་རྡོ་རྗེ་འཆང་ནས་སྒྲུབ་བཏུས་གསུངས་དུས་གྲོང་ཉིན་
འཇམ་དབྱངས་དགེ་ལེགས་ཞག་བཅོ་ལྔ་ཕར་མ་འཕྱི་བར་ཤོག་ཅེས་
གསུང་བསྐུར་གནང་སྟེ་གཞན་ཕན་དང་དགེ་བཟང་གཉིས་བང་ཆེན་
བཏང་ཞིང་། གྲོང་ཉིན་མཁན་པོ་བྱོན་པ་ལ་ད་བདག་ཕར་ཐོན་པ་མ་
རེད༑ ཆོས་གྲྭའི་འདུ་ཁང་གི་ལོགས་རིས་ལ་གཙོ་བོ་ས་པཎ་གྱི་སྐུ་
བརྒྱ་དང་བརྒྱད་ཡོད་པ་ཞིག་དགོས་གསུངས་ནས་ལྷ་རིས་ཞལ་བཀོད་
རྒྱས་པར་མཛད། གསོལ་ཇ་འཕྲོ་མ་དེ་གནང་ནས་དཔོན་སློབ་དམ་
ཚིག་གཙང་བས་རྟོགས་པ་འཕོ་བའི་རྟེན་འབྲེལ་ཡིན་གསུངས་ཤིང་།
སྔར་འཇམ་དབྱངས་དགེ་ལེགས་ཀྱི་མཚན་ལམ་ལ་བླ་མའི་མདུན་
184



དགེ་ལེགས་འདོད་འཇོའི་དཔེ་ཚོགས།
སོང་དུས་ཤིག་ཏུ་བླ་མས་བདག་བསོད་ནམས་རྩེ་མོའི་སྤྲུལ་པ་ཡིན།
ཁྱོད་ཀྱིས་ང་ལ་དད་པ་གྱིས་དང་མཆོག་ཐུན་མོང་གི་དངོས་གྲུབ་ཅི་
འདོད་ན་སྩོལ་ཐུབ་རེད་ཅེས་གསུངས་པ་དྲན་ནས་དད་པ་ལྷག་པར་
བརྟན་པོ་ཐོབ་ཅེས་གསུངས་སོ། །དེ་ནས་སྟོན་མཇུག་ཏུ་ཆོས་སྲུང་
སྤྲིན་ལྟར་འདུ་བའི་བསྟི་གནས་ཆེན་པོ་འཛིང་རྣམ་རྒྱལ་མགོན་ཁང་དུ་
ཕེབས་ནས་མགོན་ཁང་ལ་བསྐོར་ཚད་རེ་རེ་བཞག་ཅིང་། འཛིང་སྟག་
མོ་དགོན་པའི་རྣལ་འབྱོར་པ་ཞིག་གི་ངོར་མཁའ་སྤྱོད་བྱིན་རླབས་དང་།
ཁྲིད་ཞལ་བཤད་ཤིན་ཏུ་རྒྱས་པ། མགོན་བླ་རྣམས་དང་ཞལ་སློབ་
རྣམས་ལ་མགོན་པོ་ཁྲོ་བཅུ་དང་། མགོན་པོ་ལྷ་བརྒྱད། བེཀྱེ་བཅས་
ཀྱི་རྗེས་གནང་དང་། ཞལ་གྱི་འཕྲིན་བཅོལ་སོགས་ལུང་ཁ་ཤས་བཅས་
ཀྱི་ཆོས་སྦྱིན་བསྩལ། རྣམ་རྒྱལ་མགོན་ཁང་དུ་ཟླ་བ་གསུམ་དང་ལམ་
བར་དུ་དགོན་སྡེ་ཁག་གིས་གདན་འདྲེན་ཞུས་པ་བཅས་ཀྱིས་ཟླ་བ་ལྔ་
ཙམ་སོང་ནས་ལྕགས་འབྲུག་ལོའི་དཔྱིད་ཀར་ཁམས་བྱེའི་བཤད་གྲྭར་
ཕེབས༑ དེར་དངོས་གྲུབ་དཔལ་འབར་གྱིས་མཛད་པའི་ཤེར་སྙིང་
དོན་འགྲེལ་གྱི་ཉམས་ཁྲིད་ཤིན་ཏུ་རྒྱས་པ་ཞག་བདུན་གྱི་ས་བཅད་
མཛད་པ་དང་། ཀུན་མཁྱེན་ཆེན་པོའི་མདོ་སྐོར་པོད་བཞི་དང་། བླ་
མཆོད་དངོས་གྲུབ་ཆར་འབེབས། འོད་འཕོ་སོགས་ཀྱི་ལུང་བཅས་
གནང་། དེ་ནས་སློབ་མ་རྣམས་གྲྭ་གུ་རི་ཁྲོད་དུ་བཏང་ཞིང་རྗེ་ཉིད་
185



དེབ་བདུན་པ་རྣམ་ཐར་གཅེས་བཏུས།
མཁྱེན་བརྩེ་རིན་པོ་ཆེའི་བླ་བྲང་དུ་ཕེབས་ཏེ་ཞག་མ་བཅུ་ཙམ་བཞུགས་
ནས་འཇམ་མགོན་ཆོས་ཀྱི་བློ་གྲོས་དང་བགྲོ་གླེང་སོགས་རྒྱས་པར་
མཛད༑ དེ་ནས་བསྟན་པའི་སྦྱིན་བདག་ཕུ་མ་ཚང་སར་ཕེབས་ནས་
ཞག་ཤས་བཞུགས་ཏེ་དགུང་གྲངས་དོན་གཅིག་བཞེས་པ་རྣམ་གཞོན་
ཞེས་པ་ལྕགས་ཕོ་འབྲུག་གི་ལོའི་ནག་པ་ཟླ་བའི་ཚེས་བཅུ་དྲུག་ལ་གློ་
བུར་དུ་གཞན་སྣང་མཚན་དཔེའི་བཀོད་པ་སྤྲུལ་གཞི་ས་སྐྱ་པཎ་ཆེན་
གྱི་ཐུགས་ཀར་བསྡུ་བར་མཛད་དོ། །དེ་ནས་གདུང་གྲྭ་གུ་བྱང་ཆུབ་
ཤིང་གི་དབེན་གནས་སུ་གདན་དྲངས་ནས་གདུང་མཆོད་དང་ཞུགས་
་ འབུལ་མཛད་ཅིང་། ཐུགས་རུས་རལ་གྲིའི་དབྱིབས་ཅན་ཞིག་བྱོན་
པ་མཁྱེན་སྤྲུལ་རིན་པོ་ཆེས་མཇལ་ཁ་གནང་ཙམ་མཛད་ནས་དར་
གྱིས་དྲིལ་སོང་ཚུལ་འདུག་ལ། གླིང་གི་རྒྱ་ཚ་སོགས་དཔའ་བོ་ངར་མ་
རྣམས་ལ་སྙིང་རུས་ཡོད་སྐད་དོ།།མཁྱེན་བརྩེ་རིན་པོ་ཆེས་ཐུགས་འགན་
བཞེས་ནས་དགོངས་རྫོགས་ལེགས་པར་བསྒྲུབས། བྱིན་རླབས་ཡེ་
ཤེས་ཀྱི་རྟེན་དུ་རིང་བསྲེལ་ཁ་དོག་སྣ་ཚོགས་པ་མང་བར་བྱོན། གདུང་
རུས་དང་རིང་བསྲེལ་སོགས་ཀྱིས་རྟེན་བྱས་ནས་ཁང་སར་མཁན་པོ་
ངག་དབང་ཡོན་ཏན་རྒྱ་མཚོས་ངོར་དགོན་དུ་གསེར་གདུང་མཆོད་
རྟེན་ཐོག་ཚད་ཅན་བཞེངས་པ་དང་། གསེར་དགོན་ནས་མཁན་
པོ་མཁས་གྲུབ་སེངྒེས་གདུང་མཆོད་ཕུལ་བར་ཕེབས་སྐབས་སུ་སྤྱན་
186



དགེ་ལེགས་འདོད་འཇོའི་དཔེ་ཚོགས།
དྲངས་པའི་བླ་མའི་ཆོས་གོས་དང་། གདུང་རུས་སོགས་གཟུངས་
གཞུག་ཕུལ་ནས་གསེར་དགོན་དུ་གདུང་རྟེན་གསེར་དངུལ་ལས་གྲུབ་
པ་ཐོག་ཚད་ཅན་བཞེངས་པར་མཛད་དོ། །སླར་སྨྲས་པ།
གཟོད་ནས་འཇམ་དཔལ་དབྱངས་དང་དབྱེར་མེད་ཀྱང་། །
རྩོད་ལྡན་སྙིགས་མ་ལྔ་བདོའི་འགྲོ་བའི་ངོར། །
ཆོས་ཀྱི་རྒྱལ་མཚན་འཛིན་ལ་ཟླ་བྲལ་བ། །
འདྲེན་མཆོག་ཆོས་ཀྱི་རྒྱལ་པོར་སླར་ཡང་འདུད། །
གང་གི་གསང་གསུམ་མཛད་པ་མཐའ་ཡས་པ། །
ཇི་བཞིན་བརྗོད་པའི་ཡུལ་ལས་རབ་འདས་མོད། །
ཅུང་ཟད་བརྗོད་པའང་ཤིན་ཏུ་དོན་ལྡན་ཕྱིར། །
སྒྲོ་སྐུར་སྤངས་ཏེ་དད་པའི་གསོས་སུ་བཀོད། །
ངོ་མཚར་གནས་ལ་ངོ་མཚར་མི་འབྱུང་ཞིང་། །
བཤད་ཀྱང་མི་བདེན་བཤད་ཚོད་ཡིན་སྙམ་ན། །
རྡོ་རྗེའི་བུ་ཚ་རྡོ་རྗེའི་དམ་ཚིག་ཅན། །
འདིར་བཞུགས་རྣམས་ཀྱིས་འདི་ལ་དཔང་པོ་མཛོད། །
འདིས་མཚོན་དུས་གསུམ་བསགས་པའི་ལེགས་ཚོགས་ཆེ། །
དམ་པ་གོང་མའི་ཐུགས་དགོངས་རྫོགས་པ་དང་། །
བསྟན་འགྲོའི་བདེ་སྐྱིད་ཆུ་རྒྱུན་ལྟར་རིང་ཞིང་། །
187



དེབ་བདུན་པ་རྣམ་ཐར་གཅེས་བཏུས།
ནམ་ཡང་འཛད་པ་མེད་པའི་རྒྱུ་རུ་བསྔོ། །
བདག་ཀྱང་འདི་ནས་བྱང་ཆུབ་མ་ཐོབ་བར། །
ཡབ་རྗེ་གོང་མའི་རྗེས་སུ་སློབ་པ་དང༌། །
བསམ་བཞིན་བྱོན་པའི་ཡང་སྤྲུལ་རིན་པོ་ཆེས། །
རྗེས་སུ་བཟུང་ཞིང་དགྱེས་པའི་རྒྱུར་གྱུར་ཅིག །
ཅེས་པ་འདི་ནི་མཚུངས་མེད་སྡེ་སྣོད་འཛིན་པ་ཆེན་པོ་སྡེ་གཞུང་སྤྲུལ་སྐུ་ཀུན་
དགའ་བསྟན་པའི་ཉི་མས་མཛད་པའི་རྗེ་བཙུན་བླ་མའི་རྣམ་ཐར་སྐལ་བཟང་རྣ་རྒྱན་
གྱི་ཞལ་སྐོང་གི་ཚུལ་དུ་དམིགས་ཏེ། རྒྱལ་ཀུན་གསང་གསུམ་འདུས་པའི་རང་
གཟུགས་ངེས་པ་དོན་གྱི་རྡོ་རྗེ་འཛིན་པ་ཆེན་པོ་འཇམ་དབྱངས་ཀུན་དགའ་ཚུལ་ཁྲིམས་
རྒྱ་མཚོ་འཇིགས་མེད་བསྟན་པའི་རྒྱལ་མཚན་དཔལ་བཟང་པོ་མཆོག་དང་། བསླབ་
གསུམ་མཛོད་འཛིན་མཁན་པོ་ངག་དབང་གཞན་ཕན་སོགས་ཀྱི་ཞལ་ནས་ཇི་ལྟར་
ཐོས་པ་དང་། ཉམས་དང་རྟོགས་པའི་དབང་ཕྱུག་མཁན་པོ་བློ་དགའ་རིན་པོ་ཆེས་
མཛད་པའི་རྣམ་ཐར་གསོལ་འདེབས་བཅས་ལ་བརྟེན་ནས། རྗེ་བཙུན་ས་སྐྱ་པའི་
གྲལ་མཐར་སྐྱེས་པའི་ཆོས་སྨྲ་བའི་བཙུན་པ་དགེ་ལེགས་ཕུན་ཚོགས་སུ་འབོད་པས་
ཤིང་སྤྲེལ་དབྱུག་ཟླའི་ཚེས་ཉེར་གཉིས་ལྷ་བབས་དུས་ཆེན་ལ་རབ་བརྟན་གཟོན་འགུ་
ཕུར་བྲིས་པ་ཕྱིས་ལ་ཉེ་བཟང་པོ་དང་བཅས་བསྐྱར་ཞུས་ཀྱིས་རྒྱས་སུ་བཏང་སྟེ་ལེགས་
པར་གྲུབ་པ་རྗེ་བཙུན་བླ་མས་ཚེ་རབས་ཐམས་ཅད་དུ་རྗེས་སུ་འཛིན་པའི་རྒྱུར་གྱུར་
ཅིག །དགེའོ། །དགེའོ། །དགེའོ། །
188



དགེ་ལེགས་འདོད་འཇོའི་དཔེ་ཚོགས།
༄༅། །ཡོངས་འཛིན་དཀོན་མཆོག་རྒྱལ་མཚན་གྱི་
རྣམ་ཐར་གསོལ་འདེབས་བྱིན་རླབས་
དཔལ་འབར་ཞེས་བྱ་བ་
བཞུགས་སོ། །
ན་མོ་རཏྣ་དྷཱ་ཛཱ་ཡ།
ཀུན་ཁྱབ་རྡུལ་བྲལ་ལྷུན་འགྲུབ་འདུས་མ་བྱས། །
རོལ་རྩལ་མ་འགག་ཐུགས་རྗེའི་སྤྲིན་ཆེན་ལས། །
གང་འདུལ་སྤྲུལ་པའི་རྣམ་རོལ་དཔག་མེད་ཀྱིས། །
མཁའ་ཁྱབ་འགྲོ་དོན་མཛད་ལ་གསོལ་བ་འདེབས། །
ཡི་གེ་ཨ་དང་ཏས་མཚན་སྦས་པའི་ཡུལ། །
ཨ་ཏ་རོང་དུ་འཚོ་བའི་མདུན་གཉེར་ཆེ། །
ཧོ་ཆོ་ཚང་གི་རིགས་རྒྱུད་གཙང་མ་རུ། །
སྐྱེ་བའི་མྱུ་གུ་བཟུང་ལ་གསོལ་བ་འདེབས། །
གཞོན་ནུའི་དུས་ནས་འགྲོ་ལ་སྙིང་རྗེ་དང་། །
ཆོས་ལ་མོས་ཤིང་བཟོད་པའི་གོ་ཆ་བརྟན། །
བཅོས་མིན་ངེས་འབྱུང་དག་པ་ཐུགས་ལ་འཁྲུངས། །
189



དེབ་བདུན་པ་རྣམ་ཐར་གཅེས་བཏུས།
ཐེག་ཆེན་ཆོས་ཁམས་སད་ལ་གསོལ་བ་འདེབས། །
ཆེན་པོའི་ཐོབ་དང་རིགས་རུས་སྟོབས་འབྱོར་དང་། །
སྙན་གྲགས་ཡོན་ཏན་རྨི་ལམ་སྒྱུ་མ་ལྟར། །
གཟིགས་ནས་ཆོས་བརྒྱད་དྲི་མས་མ་གོས་པར། །
སྦས་པའི་རྣལ་འབྱོར་ཆེན་པོར་གསོལ་བ་འདེབས། །
དཀྱིལ་འཁོར་རྒྱ་མཚོའི་མངའ་བདག་མཁྱེན་བརྩེའི་དབང་། །
དད་པ་རྒྱ་མཚོས་མི་ལོ་བཅུ་བརྒྱད་བསྙེན། །
རྒྱུད་སྡེ་རྒྱ་མཚོའི་སྨིན་གྲོལ་གདམས་པ་སོགས། །
ཟབ་ཆོས་རྒྱ་མཚོ་གསན་ལ་གསོལ་བ་འདེབས། །
རིགས་བདག་བླ་མ་མཁྱེན་བརྩེའི་ཞབས་གཤེགས་ནས། །
གསང་བདག་བླ་མ་བསྟེན་ཏེ་ལམ་འབྲས་དང་། །
རྒྱུད་སྡེ་རྒྱ་མཚོའི་སྨིན་གྲོལ་ལན་གཉིས་སོགས། །
གདམས་པ་རྒྱ་མཚོ་གསན་ལ་གསོལ་བ་འདེབས། །
རྒྱུད་སྡེ་ཆོག་བསྒྲིགས་མཛད་ཚེ་ཡི་གེ་པ། །
སྨིན་གྲོལ་གདམས་པ་དགོས་ཚེ་དཀྱིལ་འཁོར་གཙོ། །
འཆད་སྤེལ་མཛད་ཚེ་ལས་ཀྱི་རྡོ་རྗེ་ཉིད། །
དགོངས་པ་རྣམ་དབྱེར་མེད་ལ་གསོལ་བ་འདེབས། །
ཁྱད་པར་གསང་སྤྱོད་སྙན་བརྒྱུད་གདམས་པ་གསན། །
190



དགེ་ལེགས་འདོད་འཇོའི་དཔེ་ཚོགས།
ཉམས་བཞེས་མཛད་པས་བྱིན་རླབས་ཉེ་བརྒྱུད་ཐོབ། །
ཆོས་དེའི་སྒོ་ནས་འགྲོ་དོན་ཕྱོགས་མེད་མཛད། །
འགྲོ་བའི་དཔལ་མགོན་བཟང་པོར་གསོལ་བ་འདེབས། །
གསང་བདག་བླ་མར་མགོན་སྐུ་ལི་མ་ཞིག །
རབ་གནས་ཞུས་པས་སྐུ་འདི་རྒྱུ་བཟང་ཡང་། །
མགོན་པོ་མི་འདྲ་འདྲ་ན་ང་འདྲ་གསུངས། །
མགོན་པོ་དངོས་སུ་གཟིགས་ལ་གསོལ་བ་འདེབས། །
བླ་མ་ཧེ་རུ་ཀདང་དབྱེར་མེད་ཀྱང་། །
བླ་མ་མགོན་པོ་དངོས་གྱུར་མེ་སྟག་འཕྲོས། །
དེ་ཡི་ཟིལ་གྱིས་ཐུགས་བརྒྱལ་བྱུང་ཚུལ་བསྟན། །
བླ་མའི་ཆེ་བ་འདོན་ལ་གསོལ་བ་འདེབས། །
གཞན་ཡང་རིས་མེད་མཁས་གྲུབ་དུ་མ་ལས། །
གངས་ལྗོངས་བཤད་སྒྲུབ་ཤིང་རྟ་བཅོ་བརྒྱད་ཀྱི། །
ཡོངས་རྫོགས་གདམས་པའི་ལམ་སྲོལ་མ་ལུས་གསན། །
ལུང་རྟོགས་ཡོན་ཏན་རྒྱ་མཚོར་གསོལ་བ་འདེབས། །
ཕྱི་ནང་གསང་བའི་བསྲིངས་བ་རྣམ་གསུམ་དང༌། །
ལྡན་པས་དབེན་གནས་དཀར་མོ་སྟག་ཚང་སོགས། །
རྒྱལ་བས་བསྔགས་པའི་རི་སུལ་མང་པོ་རུ། །
191



དེབ་བདུན་པ་རྣམ་ཐར་གཅེས་བཏུས།
སྒྲུབ་པའི་རྒྱལ་མཚན་འཛུགས་ལ་གསོལ་བ་འདེབས། །
ནག་པོ་ཆེན་པོ་ཁྲོ་བོ་བཅུ་པོ་ཡི། །
ཐུན་མོང་ཐུན་མིན་ནང་གི་རྒྱུན་ཁྱེར་དང༌། །
སྙན་བརྒྱུད་ཟབ་མོའི་ཆ་ལག་ལུས་སྦྱིན་སོགས། །
གདུལ་བྱའི་སྐལ་བར་བཞག་ལ་གསོལ་བ་འདེབས། །
རབ་བརྟན་གཟིག་ཕུར་ཡུན་རིང་བསྒྲུབས་པ་མཛད། །
ཏིང་འཛིན་བརྟན་པས་བྲག་ལ་ཕྱག་རྗེས་བཞག །
འགྲོ་བའི་ཉེར་འཚེ་སྲུང་བའི་འཁོར་ལོས་བསྲུངས། །
རིག་འཛིན་རྣལ་འབྱོར་ཆེན་པོར་གསོལ་བ་འདེབས། །
བླ་མ་ལྷ་ཡིས་ཞལ་གཟིགས་ལུང་བསྟན་བརྙེས། །
དྲི་མེད་ཡེ་ཤེས་སྤྱན་གྱིས་དུས་གསུམ་གཟིགས། །
བསྟན་སྲུང་རྒྱ་མཚོས་འཕྲིན་ལས་རྣམ་བཞི་བསྒྲུབས། །
གྲུབ་པའི་དབང་ཕྱུག་ཆེན་པོར་གསོལ་བ་འདེབས། །
མགོན་པོའི་སྒྲུབ་པ་མཛད་ནས་ཤ་ས་ན། །
བགྲང་སྐབས་ཡེ་ཤེས་མེ་ཡི་ཟིལ་ངར་གྱིས། །
གསང་བའི་ཐོད་ཕྲེང་ཞུ་ནས་རྡོག་རྡོག་གྱུར། །
གྲུབ་པའི་རྟགས་མཚན་རྫོགས་ལ་གསོལ་བ་འདེབས། །
ཤཱ་ས་ན་བགྲང་སྐབས་ཡེ་ཤེས་ཀྱི་མེ་ཡིས་ཐོད་ཕྲེང་ཞུ་ནས་རྡོག་རྡོག་གྱུར་པ་མཇལ་
192



དགེ་ལེགས་འདོད་འཇོའི་དཔེ་ཚོགས།
མྱོང་ལ། རྟོག་གེ་པ་རྣམས་ཀྱིས་ཡེ་ཤེས་ཀྱི་མེ་ཡིས་འཇིག་རྟེན་གྱི་རགས་པ་འདི་
རྣམས་བསྲེགས་ཐུབ་ན། སྔར་ནས་གཟུང་འཛིན་གྱི་རྟོག་པ་བསྲེགས་བཞག་བསམ་
ཡང་། ངའི་བླ་མས་བརྫུན་ནི་མི་གསུངས་བས་བདེན་པ་རེད་ཅེས་སྒོས་བླ་ངག་དབང་
ཆོས་འཕེལ་གྱིས་གསུངས། མཆན། །
གྲུབ་མཆོག་ཀུ་ཀུ་རི་པའི་རྣམ་འཕྲུལ་ཆེ། །
འདྲེན་མཆོག་དམ་ཆོས་བསྟན་པའི་དགོངས་པ་བཞིན། །
གནས་མཆོག་ཝ་ར་བདེ་ཆེན་རི་ཁྲོད་དུ། །
ཞབས་ཀྱི་པདྨོ་བཀོད་ལ་གསོལ་བ་འདེབས། །
གནས་དེར་སྒྲུབ་ཐབས་ཀུན་ལས་བཏུས་པ་དང་། །
རྒྱུད་སྡེ་རབ་འབྱམས་རྒྱ་མཚོའི་སྨིན་གྲོལ་སོགས། །
ཟབ་རྒྱས་གདམས་པའི་ཁྱད་པར་སྣ་ཚོགས་པས། །
སྐལ་ལྡན་རྗེས་སུ་བཟུང་ལ་གསོལ་བ་འདེབས། །
བྱ་བཏང་རྣལ་འབྱོར་སྤྱོད་པ་ལྷུར་བླངས་ཏེ། །
ས་ཕྱོགས་དུ་མར་བཤད་སྒྲུབ་བྱ་བ་ཡིས། །
རང་དང་གཞན་གྱི་དོན་གཉིས་རྒྱ་ཆེར་མཛད། །
རྒྱལ་སྲས་ཐུགས་རྗེའི་ཉི་མར་གསོལ་བ་འདེབས། །
སྐུ་ཚེ་བཤད་སྒྲུབ་བསྒོམས་པས་མཐར་ཕྱིན་ནས། །
དག་པའི་ཞིང་ནས་ཌཱཀྐིའི་མདུན་བསུས་ཏེ། །
193



དེབ་བདུན་པ་རྣམ་ཐར་གཅེས་བཏུས།
ཐ་མའི་འགྲོ་བ་མང་པོ་འདུལ་བའི་ཕྱིར། །
ཐ་མའི་མཛད་པ་བསྟན་ལ་གསོལ་བ་འདེབས། །
ཕྱི་ལྟར་ཡོངས་འཛིན་དགེ་བའི་བཤེས་གཉེན་ཆེ། །
ནང་ལྟར་འགྲོ་བ་སྒྲོལ་བའི་སྙིང་སྟོབས་ཅན། །
གསང་བ་ཟུང་འཇུག་གྲུབ་པའི་ཧེ་རུ་ཀ །
དཀོན་མཆོག་རྒྱལ་མཚན་ཞབས་ལ་གསོལ་བ་འདེབས། །
བླ་མ་མཆོག་ལ་གསོལ་བ་བཏབ་པའི་མཐུས། །
བླ་མ་སྐུ་བཞིའི་གོ་འཕང་མ་ཐོབ་པར། །
བླ་མའི་ཐུགས་རྗེའི་ལྕགས་ཀྱུས་རྗེས་བཟུང་སྟེ། །
བླ་མའི་བྱིན་རླབས་རྒྱུད་ལ་འཇུག་པར་ཤོག ། །
སྔོན་འགྲོའི་རིམ་པ་རྒྱུད་ལ་ལེགས་འབྱོངས་ཏེ། །
དངོས་གཞི་སྟོང་ཉིད་སྙིང་རྗེའི་རྣལ་འབྱོར་ལ། །
ཚུལ་བཞིན་བརྩོན་པས་ས་ལམ་རིམ་སྙོགས་ཤིང་། །
མ་ལུས་འགྲོ་བའི་ཉེར་འཚོའི་རྒྱུར་གྱུར་ཅིག ། །
ཅེས་པའང་མཆོག་སྤྲུལ་རྡོ་རྗེ་འཛིན་པ་ཆེན་པོ་འཇམ་དབྱངས་ཀུན་དགའ་ཚུལ་ཁྲིམས་
རྒྱ་མཚོ་ལས་གསང་ཆེན་སྙན་བརྒྱུད་ཀྱི་གདམས་པ་ཟབ་མོའི་བཀའ་དྲིན་ཐོབ་སྐབས།
རྣམ་ཐར་གྱི་ས་བོན་བཅས་བསྩལ་ནས་བཀའ་ཕེབས་གནང་བ་སྤྱི་བོར་མཆོད་དེ་རབ་
བརྟན་དགེ་ལེགས་ཕུན་ཚོགས་ཀྱིས་བྲིས་པ་དགེ་བར་གྱུར་ཅིག །
194



དགེ་ལེགས་འདོད་འཇོའི་དཔེ་ཚོགས།
༄༅། །ལྔ་རིག་སྨྲ་བ་རྗེ་བཙུན་བླ་མ་འཇམ་དབྱངས་མཁྱེན་
རབ་མཐའ་ཡས་ཀྱི་རྣམ་ཐར་ཤིན་ཏུ་བསྡུས་ཏེ་
བརྗོད་པ་དད་པའི་སྒོ་འབྱེད་ཅེས་
བྱ་བ་བཞུགས་སོ། །
1:
འཇམ་དབྱངས་མཁྱེན་པའི་དཀྱིལ་འཁོར་སྨིན་པ་ལས། །
རབ་འབྱམས་ཤེས་བྱ་ཀུན་གྱི་དེ་ཉིད་གཟིགས། །
མཐའ་ཡས་འགྲོ་བ་འདྲེན་པའི་དཔའ་མངའ་བ། །
འདྲེན་མཆོག་རྗེ་བཙུན་བླ་མའི་ཞབས་ལ་འདུད། །
དེ་ལ་ལྔ་རིག་སྨྲ་བའི་དབང་ཕྱུག་འཇམ་དབྱངས་མཁྱེན་རབ་མཐའ་ཡས་
ནི༑ བྱང་འབྲོག་གི་སའི་ཆ་ཡིད་ལྷུང་ཞེས་ཡུལ་གྱི་དགེ་མཚན་མཐའ་
དག་མ་ཚང་བ་མེད་པའི་གནས་སུ་སྨུག་པོ་གདོང་གི་རྒྱུད་པ་ལྷ་ཆོས་
རྒྱུན་མི་ཆད་པར་བསྐྱངས་ཤིང་། རིགས་རུས་ཁྱད་དུ་འཕགས་པའི་
ཡག་ཤུལ་ཚང་གི་ཁྱིམ་དུ་གྲུབ་མཆོག་ངག་དབང་རིན་ཆེན་གྱི་སྐུ་ཚ་
ཤར་བླ་མ་ཀུན་དགའ་དཔལ་ལྡན་གྱི་དབོན་རིགས་སུ་ཡུམ་དུང་སྨན་
མ་ལ་རབ་བྱུང་བཅུ་བཞི་པའི་ཆུ་ཁྱི་ལོར་སྐུ་བལྟམས། དགུང་གྲངས་
བདུན་པར་ཡིད་ལྷུང་ལྷ་རྒྱལ་སྲང་བདེ་ཆེན་མཁའ་སྤྱོད་གླིང་གི་ཚོགས་
195



དེབ་བདུན་པ་རྣམ་ཐར་གཅེས་བཏུས།
ལ་ཞུགས་ཏེ། དགོན་དཔོན་བླ་མ་ཚུལ་ཁྲིམས་ཆོས་འཕེལ་ལས་རྒྱུན་
གྱི་བྱ་བ་ཆོས་སྤྱོད་ནས་བརྩམས་ཏེ་ཆོ་གའི་ཕྱག་བཞེས་འདོན་སྟངས་
གདང་དབྱངས་སོགས་ཐུགས་འཛིན་མཛད་པས་རིག་པ་ཕུལ་དུ་ཕྱིན།
ཆུང་ནས་སེམས་ཅན་ལ་སྙིང་བརྩེ་དང་། ཆོས་ལ་དཀའ་སྤྱད་བཟོད་
པ་སོགས་རིགས་སད་པའི་རྟགས་ཁྱད་པར་ཅན་མངའ་ཞིང་། རྫིའུར་
བྱོན་སྐབས་འུར་རྡོའི་སྟེང་རྡོ་རྡེའུ་བཞག་ནས་བསམ་པ་ལྷུན་འགྲུབ་
བསོགས་མཛད་ཅེས་བླ་མ་པད་ལུ་ནས་གསུངས། བཅུ་གསུམ་པར་
འཛམ་གླིང་བྱང་ཕྱོགས་ཀྱི་ཐུབ་དབང་གཉིས་པ་འཇམ་དབྱངས་མཁྱེན་
བརྩེའི་དབང་པོའི་ཞབས་པད་བསྙེན་ཏེ། དགེ་བསྙེན་གྱི་སྡོམ་པ་དང་།
ཐེག་ཆེན་བྱང་ཆུབ་སེམས་སྡོམ་སོགས་གདམས་ཟབ་མང་དུ་བཞེས་
ཤིང་། མཚན་གྱི་ཅོད་པན་དུ་འཇམ་དབྱངས་མཁྱེན་རབ་མཐའ་ཡས་
ཞེས་གསོལ། ཉེར་གསུམ་སྟེང་ངོར་ཨེ་ཝཾ་རྡོ་རྗེའི་ཕོ་བྲང་ཆེན་པོར་གྲྭ་
སར་ཕེབས་ཏེ། ཁྱབ་བདག་རྡོ་རྗེ་འཆང་དང་དབྱེར་མ་མཆིས་པའི་
མཁན་ཆེན་ངག་དབང་བློ་གྲོས་སྙིང་པོ་ལས། ངེས་འབྱུང་གི་བློ་བཅོས་
མ་མ་ཡིན་པ་ཞིག་གིས་ཀུན་ནས་བསླངས་ཏེ་རབ་ཏུ་བྱུང་ནས་བསྙེན་
པ་རྫོགས་པ་དང་། གསུང་ངག་ལམ་འབྲས་ཚོགས་བཤད་ཀྱི་སྨིན་
གྲོལ་སོགས་སྡོམ་པ་གསུམ་གྱི་ཆོས་བཀའ་རྒྱ་ཆེར་མནོས། ཕན་བདེ་
མཁན་པོ་དཔལ་ལྡན་བློ་གྲོས་རྒྱལ་མཚན་ལས། སྒྲུབ་ཐབས་ཀུན་
196



དགེ་ལེགས་འདོད་འཇོའི་དཔེ་ཚོགས།
བཏུས་ཁ་སྐོང་དང་བཅས་པ་དང་། ཕན་བདེ་མཁན་པོ་ངག་དབང་
ཀུན་དགའ་བསྟན་པའི་རྒྱལ་མཚན་ལས། ངོར་དཀྱིལ་བདུན་གྱི་
དབང་ཆེན་དང་། གཤིན་རྗེའི་གཤེད་དམར་ནག་འཇིགས་གསུམ་གྱི་
དབང་༑ མགོན་པོ་ཆེ་ཆུང་གི་སྨིན་གྲོལ་སོགས་གསན་པར་མཛད།
རྡོ་རྗེ་འཛིན་པ་གནུབ་ཟོག་ཡོན་ཏན་ཕུན་ཚོགས་དང༌། མི་ཕམ་རྣམ་
རྒྱལ་རྒྱ་མཚོ་སོགས་ཡོངས་འཛིན་མཁས་དབང་དུ་མའི་ཞབས་རྡུལ་
གུས་པས་བླངས་ཏེ། སྒྲ་དང་ཚད་མ་སོགས་ཕྱི་ནང་གི་གཞུང་ལུགས་
རབ་འབྱམས་ལ་གསན་བསམ་གྱིས་སྒྲོ་འདོགས་ཆོད་པར་མཛད་དེ་
ཐུགས་སུ་ཆུད། འཇམ་མགོན་བླ་མ་བློ་གཏེར་དབང་པོ་དང་། ཆོས་
རྗེ་མཁྱེན་རབ་རྒྱ་མཚོ། གཅེན་པོ་མཁས་གྲུབ་བློ་གྲོས་རྒྱལ་མཚན་
སོགས་དམ་པ་དུ་མའི་ཞབས་པད་བསྟེན་ནས། རྒྱུད་སྡེ་ཆེན་པོ་བཞིའི་
སྨིན་གྲོལ་གྱི་བཀའ་སྲོལ་ཇི་སྙེད་ཀྱི་རྒྱུན་བཞུགས་པ་ཐམས་ཅད་དང་།
ལམ་འབྲས་སློབ་བཤད། སྒྲུབ་ཐབས་ཀུན་བཏུས་སོགས་ཟབ་ཆོས་
མང་པོ་གསན་བཞེས་གནང་། ལ་སེ་སྟེང་དུ་ཐར་རྩེ་ཞབས་དྲུང་རིན་པོ་
ཆེ་འཇམ་དབྱངས་བློ་གཏེར་དབང་པོས་ཐོག་བབས་སུ་རྗེ་འདི་ལ་ཆོས་
གཏམ་ཞིག་གྱིས་ཞེས་ཡང་ཡང་ཕེབས་པ་ན། ཁྲོམ་ཆེན་ཚོགས་པའི་
དབུས་སུ་ཆོས་གཏམ་རྒྱས་ལ་ངོ་མཚར་བ་ཞིག་མཛད་པས། མཁས་པ་
རྣམས་ཀྱི་ཐུགས་འཕྲོག་སྟེ་འ་འི་མཁས་པ་ཟེར་ན་དེ་འདྲ་རེད་དགོངས་
197



དེབ་བདུན་པ་རྣམ་ཐར་གཅེས་བཏུས།
པ་བྱུང་བ་གསུངས། མཁས་པའི་སྙན་གྲགས་ཀྱིས་ཕྱོགས་ཀུན་ཁྱབ་སྟེ་
ཨ་མདོ་སོགས་ས་ཐག་རིང་ཐུང་དུ་མ་ནས་མཁས་པ་རྣམས་རྗེ་འདིའི་
དྲུང་དུ་གཞུང་ལུགས་ལ་ཞུན་མཐར་བཅད་པ་དང༌། རྩོད་པ་བྱེད་དུ་
ཕེབས་འདུག་གསུངས། ཁུ་བོ་མཁས་གྲུབ་ཀུན་དགའ་དཔལ་ལྡན་
གྱི་སྒྲུབ་ཁང་མཁའ་སྤྱོད་ཡང་རྩེའི་དབེན་རི་སོགས་སུ་བཞུགས་ཏེ།
ཕྱག་རྡོར་དང༌། ཀྱེ་རྡོར། མཁའ་སྤྱོད། འཇིགས་བྱེད། སྒྲོལ་དཀར།
མགོན་པོ་ཆེ་ཆུང་སོགས་ལྷ་ཚོགས་རབ་འབྱམས་ཀྱི་བསྙེན་སྒྲུབ་ཚད་
དུ་བསྐྱལ། ཉེར་ལྔ་པར་དགོན་གྱི་བསྟན་བདག་ཏུ་མངའ་གསོལ་ཏེ་
བགྲང་གཞི་ལྔའི་རིང་ལ་དགོན་དཔོན་དང་ཚོགས་ཀྱི་རྡོ་རྗེ་སློབ་དཔོན་
གཅིག་ཆོག་ཏུ་མཛད། སྡེ་དགེའི་ཆོས་རྒྱལ་ཆེན་པོའི་བཀའ་བསྩལ་
གཙུག་ཏུ་མཆོད་དེ་ཞེ་གཅིག་པར་དགོན་ཆེན་ལྷུན་གྲུབ་སྟེང་གི་ཆོས་
གྲྭ་ཆེན་པོའི་ནུབ་བླ་མའི་ལས་ཁུར་བདག་ཏུ་བཞེས་ཏེ། ཀུན་རིག་
དང༌༑ དུང་སྒྲུབ། དམར་ཆེན་གཏོར་བཟློག་སོགས་སྒྲུབ་མཆོད་ཁག་
གི་རྡོར་སློབ་དང་། ཆོས་རྒྱལ་ཡབ་སྲས་ཀྱི་སྐུའི་སྲུང་བ་པ་ལོ་ནས་
ལོ་བསྟུད་དེ་མཛད། གཞན་ཡང་སྡེ་དགེའི་དཔོན་མགོ་བཞི་པ་ཡིད་
ལྷུང་ལྷ་རུའི་དཔོན་མགོན་པོ་དབང་རྒྱལ་གྱིས་དབུའི་མཆོད་གནས་
སུ་བཀུར་ཏེ་ཡུལ་ལྷ་གེ་མཛོ་གཉན་པོའི་བསང་མཆོད་ཀྱི་བླ་མ་དང་།
ལྷ་རྒྱལ་སྲང་གི་མཁན་པོ་བཅས་ལོ་གྲངས་དུ་མར་གནང་མཛད་འདུག
198



དགེ་ལེགས་འདོད་འཇོའི་དཔེ་ཚོགས།
དགུང་ལོ་ལྔ་བཅུ་པ་ས་ཕག་ལོར་འབྲི་ནུབ་རབ་བརྟན་དགོན་པས་
དབྱར་གནས་གསར་བཙུགས་ཀྱི་མཁན་པོར་ཆེད་དུ་གདན་འདྲེན་ཞུས་
ཏེ་ལོ་དེར་དབྱར་གནས་པའི་མཁན་པོ་མཛད་དེ། འདུལ་བ་གཞི་
གསུམ་གྱི་ཕྱག་ལེན་གཙང་མའི་རྒྱུན་བཙུགས་པ་དང་། དོན་ཚན་
བཀྲ་ཤིས་པའི་རྟགས་ཀྱི་གྲངས་དང་ལྡན་པའི་བཅའ་ཡིག་གསར་དུ་
བརྩམས་༑ གཞན་ཡང་ལྡན་ར་ཅོ་དགོན་དང་། སྒ་ལེན་དགོན། འཁོར་
མདོ་དགོན། ལྕགས་ར་དགོན། རྫ་སེང་འགྱིང་དགོན་སོགས་སུའང་
ཕེབས་ནས་དབང་བསྐུར་ཆོས་འཆད་ཀྱིས་རེ་འདོད་ཚུལ་བཞིན་དུ་
བསྐངས༑ ཀུན་མཁྱེན་དབུ་མའི་སྤྱི་དོན་ངེས་དོན་རབ་གསལ་སྤར་
དུ་བཞེངས་ནས་སྤར་ཁང་དུ་ཕུལ་བ་དང་། ལྷ་རྒྱལ་དགོན་དུ་རྗེ་
བཙུན་གོང་མ་རྣམ་ལྔའི་སྐུ་རྒྱ་ནག་ལི་མ་ལས་གྲུབ་པ་བརྟན་འཇོགས་
གནང་བ་སོགས་རྣམ་དཀར་བསོད་ནམས་ཀྱི་དགེ་ཚོགས་རླབས་ཆེན་
བསྒྲུབས་༑ རྒྱུན་དུ་ལམ་ཟབ་མོ་བསྐྱེད་རྫོགས་ཀྱི་ཏིང་ངེ་འཛིན་ལས་
གཡེལ་བ་མེད་པས་རིམ་གཉིས་ཀྱི་དྲོད་ཚད་མངོན་དུ་གྱུར་ཅིང་།དངོས་
ཉམས་རྨི་ལམ་ཅི་རིགས་པར་ཡི་དམ་དགྱེས་པ་རྡོ་རྗེ་དང་། རྡོ་རྗེ་རྣལ་
འབྱོར་མ། རྗེ་བཙུན་འཇམ་དཔལ་དབྱངས། སློབ་དཔོན་པདྨ་འབྱུང་
གནས༑ མགོན་པོ་ཡིད་བཞིན་ནོར་བུ་སོགས་ཡི་དམ་གྱི་ལྷ་དུ་མའི་
དགྱེས་ཞལ་མཇལ་ཅིང་། རྡོ་རྗེའི་ཆོས་སྲུང་རྣམས་བྲན་ལྟར་དུ་འཁོལ།
199



དེབ་བདུན་པ་རྣམ་ཐར་གཅེས་བཏུས།
དོན་གཉེར་གྱི་གདུལ་བྱ་རྣམས་ལ་རྒྱུན་དུ་སུམ་རྟགས་དག་གསུམ་དང་།
ཀཱ་ཙན་དབྱངས་གསུམ། སྡེབ་སྦྱོར། སྙན་ངག ས་དཔྱད། རྩིས་སྐར་
ནག དབུ་མ་དང་སྡོམ་གསུམ་སོགས་རིག་གཞུང་གི་བཤད་པ་ཞིབ་
མོར་གནང་སྟེ་རྗེས་སུ་བཟུང༌། གསང་བདག་རྡོ་རྗེ་འཆང་གིས་རྒྱུད་
སྡེ་རབ་འབྱམས་རྒྱ་མཚོའི་སྨིན་གྲོལ་ཆོས་ཀྱི་འཁོར་ལོ་བཞི་པ་བསྐོར་
ཚེ་༑ ལི་ཐང་བེ་ཚང་ཆོས་རྗེ་དང་། མཁན་པོ་བསམ་གཏན་བློ་གྲོས།
མཁས་དབང་མཁྱེན་རབ་མཐའ་ཡས་འདི་གསུམ་གྱིས་དབང་ཁྲིད་
མང་པོའི་ཞབས་འདེགས་ཞུས་པ་དང་། མཆོག་སྤྲུལ་ཀུན་དགའ་
བསྟན་པའི་རྒྱལ་མཚན་སོགས་ལ་རྡོ་རྗེ་འཕྲེང་བའི་དཀྱིལ་འཁོར་ཞེ་
ལྔའི་དབང་ཡོངས་རྫོགས་བསྩལ་བ་དང་། རྒྱུན་དུའང་ངོར་དཀྱིལ་
བདུན་དང་། དུས་འཁོར། གཤིན་རྗེའི་གཤེད་དམར་ནག་འཇིགས་
གསུམ༑ ཕུར་པ། མགོན་པོ་ཆེ་ཆུང་སོགས་ཀྱི་བཀའ་ཆོས་དུ་མ་ཞུ་
བ་པོ་སོ་སོའི་ངོར་གསུངས་པ་སོགས་རྒྱུད་སྡེ་ཆེན་པོ་རྣམས་ཀྱི་སྨིན་
གྲོལ་མན་ངག་ལུང་བཅས་ཀྱི་གདམས་པ་མང་པོ་གནང་སྟེ་གདུལ་
བྱ་རྣམས་སྨིན་གྲོལ་གྱི་ལམ་ལ་བཀོད། གསུང་ལས་སྐྱེས་པའི་སློབ་
ཚོགས་ཀྱང་། སྡེ་དགེའི་ཆོས་རྒྱལ་ཡབ་སྲས་དང་། ངོར་ཕན་བདེ་
མཁན་པོ་ངག་དབང་ཀུན་དགའ་བསྟན་པའི་རྒྱལ་མཚན། འཇམ་
དབྱངས་ཆོས་ཀྱི་བློ་གྲོས། ངག་དབང་བསམ་གཏན་བློ་གྲོས། སྡེ་
200



དགེ་ལེགས་འདོད་འཇོའི་དཔེ་ཚོགས།
གཞུང་སྤྲུལ་སྐུ་ཨ་འཇམ། གནས་ལྔ་རིག་པ་ས་སྒང་དབོན་པོ། སྐུ་ཚ་
པད་ལུའམ་མཁན་པོ་བསོད་ནམས་མཆོག་གྲུབ། རབ་བརྟན་མཁན་
པོ་ནམ་མཁའ་རྒྱལ་མཚན། རབ་བརྟན་ངག་དབང་བསྟན་འཛིན། རྒྱལ་
མཚན་བླ་མ་ཆོས་གྲགས་རྒྱ་མཚོ། ཨ་འཛི་བླ་མ་ནོར་བུ་དབང་རྒྱལ།
གནུབས་བླ་ཡེ་ཤེས་བཟང་པོ། ལྷ་རྒྱལ་དགེ་འདུན་ཡར་འཕེལ། ཕྱིས་
བྱོན་གྱི་ས་ཕུར་བྱང་གསུམ་སོགས་མཁས་གྲུབ་གཉིས་ལྡན་གྱི་སློབ་
ཚོགས་བརྒྱ་ཕྲག་མང་པོ་བྱོན་ཏེ་འཕྲིན་ལས་ཀྱི་རྒྱུན་བསྐྱངས། ཆོས་
སྐྱོང་དྲག་བསྐུལ་གནམ་ལྕགས་འབར་བའི་མཚོན་ཆའི་ཉེར་མཁོ་འཕྲིན་
ལས་མྱུར་དུ་འགྲུབ་པའི་གློག་ཞབས་དགྲ་བགེགས་ང་རོ་འཇོམས་
པའི་འབྲུག་སྒྲ་དང་། བརྟགས་སྒྲིལ་བྱེད་ཚུལ་ཀུན་གསལ་མེ་ལོང་།
ཀུན་རིག་དབང་བཤད། གནམ་སྒོ་ས་སྒོ་བཅོས་ཐབས་དང་། ས་
བསླང་སྒམ་ཆིངས་སོགས་ཀྱི་སྔོན་འགྲོ། སྒམ་ཆིངས་བཞག་ཐབས།
ས་བསླང་། རོ་ལམ་གསེར་སྐྱེམས། དུར་རྫོང་སྒོ་དབྱེ་འབྱུང་ལྔའི་སྒྲུང་
དང་བཅས་པ། བཀྲ་གཡང་འགུགས་པའི་ལག་ལེན། སྤོམ་གཏའ་
རྒྱས་པའི་ལག་ལེན་གསལ་བར་བཀོད་པ། སྒྲོལ་མའི་བསང་། ཀླུང་
རྟ་འབུལ་ཐབས། ལྷུན་འགྲུབ་སྟེང་གི་གནས་བདག་རྣམས་ཀྱི་བསང་།
གཉན་འདོང་དང་། གནས་བདག་ལྷ་མོ་གཉིས་ཀྱི་བསང་དང་། གསེར་
སྐྱེམས་བཅས་ཤློ་ཀ་རེ་ཅན། དབུ་མའི་སྤྱི་དོན་ངེས་དོན་རབ་གསལ་
201



དེབ་བདུན་པ་རྣམ་ཐར་གཅེས་བཏུས།
གྱི་སྤར་བྱང་ཚིགས་བཅད་ཉེར་བདུན་ཅན་སོགས་སྤར་བྱང་མང་པོ།
རབ་བརྟན་དགོན་གྱི་དབྱར་གནས་བཅའ་ཡིག་སོགས་ཚིག་དང་བརྗོད་
དོན་ཤིན་ཏུ་ལེགས་པའི་གསུང་རྩོམ་བསྟན་བཅོས་ཀྱི་རིགས་དུ་མ་རྗེས་
འཇུག་དད་པའི་གསོས་སུ་བཞག སྐུ་ཚེ་རིལ་པོར་མཁས་ཚུལ་གསུམ་
གྱིས་བསྟན་འགྲོའི་དོན་རླབས་པོ་ཆེ་མཛད་ནས་མཐར་ཕྱིན་ཅིང་། དེ་
ནས་དགུང་གྲངས་དོན་དྲུག་བཞེས་པ་མེ་མོ་གླང་གི་ལོ་སྨིན་དྲུག་ཟླ་
བའི་ཚེས་བཅོ་ལྔ་ལ་ལྷུན་འགྲུབ་སྟེང་ཤར་པ་ཀླུ་ལྡིང་བླ་བྲང་དུ་དག་
པའི་སྣང་བ་ཁོ་ནས་འདའ་བཞིན་དུ་འདའ་ཁའི་རྣལ་འབྱོར་ཟབ་མོའི་
ལམ་ནས་དག་པ་མཁའ་སྤྱོད་ཀྱི་ཞིང་དུ་གཤེགས་སོ། །དེའི་ཚེ་ཕྱི་ནང་
གི་ངོ་མཚར་བའི་ལྟས་མང་ཞིང་། དད་ལྡན་རྣམས་ཀྱི་རྟེན་དུ་གདུང་
ཞུགས་ལ་ཕུལ་བས་རིང་བསྲེལ་ཀྱང་མང་པོ་བྱོན་པར་གྱུར་ཏོ། །
རྗེ་བཙུན་བླ་མར་དད་པ་འཕེལ་བའི་རྟེན། །
མཚུངས་མེད་བླ་མའི་རྣམ་ཐར་ཅུང་ཟད་ཙམ། །
འདི་ཡིས་བླ་མའི་རྣམ་ཐར་ཟིན་པ་དང་། །
རང་རིག་བླ་མ་མཇལ་བའི་རྒྱུར་གྱུར་ཅིག །
ཅེས་པའང་འཇམ་དབྱངས་ཆོས་ཀྱི་བློ་གྲོས་ཀྱིས་མཛད་པའི་རྣམ་ཐར་གསོལ་འདེབས་
དང་། ཟིན་བྲིས་འགའ་ལ་གཞིར་བྱས་ཏེ་རབ་བརྟན་པ་དགེ་ལེགས་ཕུན་ཚོགས་ཀྱིས་
བྲིས་པ་འགྲོ་བ་འགའ་ལ་ཕན་ཐོགས་པ་གྱུར་ཅིག གཅེན་པོ་བླ་མ་བློ་གྲོས་རྒྱལ་
202



དགེ་ལེགས་འདོད་འཇོའི་དཔེ་ཚོགས།
མཚན་ལ་བླ་མའི་རྣལ་འབྱོར་དང༌། ཞིང་སྐྱོང་སྟོབས་འཕྲོག་དབང་པོའི་གསང་སྒྲུབ་
ཀྱི་བརྒྱུད་འདེབས། རྡོ་རྗེ་རྣལ་འབྱོར་མའི་མན་ངག་གི་སྒོ་ནས་རྡོར་སྦྱང་ནད་ཐམས་
ཅད་ལ་ཕན་པ། རྡོ་རྗེ་བྲག་རྫོང་མ་ལས་ཁྱད་པར་ཐུན་མོང་དང་ཐུན་མིན་གྱི་མདེའུ་
ཁ་གདགས་པ། གཞི་བདག་སྤྱི་བསང་། ས་བདག་འཁྲུགས་བཅོས། ཆུང་དུར་གྱི་
ལག་ལེན། དཀར་རྩི་འདེབས་པའི་ལག་ལེན། ཧོར་ཕྱག་བསྒྲོན་བསྐུལ། རྒྱ་ནག་
གསེར་རྩིས་ལས་ཁྱུ་མཆོག་བརྟག་པའི་རྩིས་སོགས་གསུང་རྩོམ་མང་པོ་བཞུགས། །
མཆན།
མཇུག་གི་གཏམ།
དེ་ཡང་ལམ་འབྲས་སློབ་བཤད་བླ་མ་བརྒྱུད་པའི་རྣམ་ཐར་གྱི་ཞལ་སྐོང་
གི་ཆེད་དུ་དམིགས་ནས་བྲིས་པའི་ཉམས་རྟོགས་ཐུགས་རྗེའི་མཛོད་
ཆེན་བྲག་ར་རྡོ་རྗེ་འཆང་འཇམ་དབྱངས་ཆོས་ཀྱི་ཉི་མ་དང་། རྗེ་བཙུན་
བླ་མ་དམ་པ་འཇམ་དབྱངས་ཆོས་ཀྱི་རྒྱལ་མཚན་རྣམ་གཉིས་ཀྱི་རྣམ་
ཐར་དང་། གསང་སྤྱོད་སྙན་བརྒྱུད་ཆེན་མོའི་བླ་བརྒྱུད་རྣམ་ཐར་གྱི་
ཁ་སྐོང་དུ་བྲིས་པའི་གསང་བདག་བླ་མ་རྡོ་རྗེ་འཛིན་པ་འཇམ་དབྱངས་
བློ་གཏེར་དབང་པོ་དང་།ཡོངས་འཛིན་བླ་མ་དཀོན་མཆོག་རྒྱལ་མཚན་
ཡབ་སྲས་ཀྱི་རྣམ་ཐར་གསོལ་འདེབས། མཁས་དབང་བླ་མ་འཇམ་
203



དེབ་བདུན་པ་རྣམ་ཐར་གཅེས་བཏུས།
དབྱངས་མཁྱེན་རབ་མཐའ་ཡས་ཀྱི་རྣམ་ཐར་བཅས་ཁོ་བོས་སུག་བྲིས་
བགྱིས་པ་དང་། མཁར་མདོ་བླ་མ་ཚེ་དབང་རྒྱལ་མཚན་ནས་བསྩལ་
གནང་བྱུང་བའི་བྲག་རའི་གསུང་མགུར་ཐོར་བུ་བསྡུས་པ་ཞིག་འདུག་
པ་ཁ་མི་འཐོར་བའི་ཆེད་དུ་མགུར་འབུམ་གྱི་མཚམས་སྦྱོར་བསྡུས་ཙམ་
དང་བཅས་ཏེ་དག་སྒྲིག་ཞུས་པ་དང་། གྲུབ་མཆོག་ངག་དབང་བསམ་
གཏན་བློ་གྲོས་ཀྱིས་མཛད་པའི་ལམ་འབྲས་བླ་མ་བརྒྱུད་པ་ལ་གདུང་
དབྱངས་གསོལ་འདེབས་དང་། ཐང་རྒྱལ་ལྷ་ཁང་གི་ཕྱི་ཁྱམས་སུ་བྲིས་
པ་ལས་ཞལ་བཤུས་པའི་རྒྱལ་བ་ལྕགས་ཟམ་པ་ཆེན་པོའི་བསྟོད་པ།
ངོར་ཆེན་བླ་མའི་རྣལ་འབྱོར་བཅས་དང་། དགོན་ཆེན་མཁས་པ་བཀྲ་
ཤིས་རྒྱལ་མཚན་གྱི་ཆུ་ཚོད་འཁོར་ལོའི་བསྟན་བཅོས་སོགས་གསུང་
ཚན་བརྒྱད་བཅས་ཕྱོགས་སྒྲིག་གི་ཁུར་བླངས་ནས་དགེ་ལེགས་འདོད་
འཇོའི་དཔེ་ཚོགས་དེབ་བདུན་པ་འདི་ཉིད་སྤར་དུ་འགྲེམ་སྤེལ་ཞུས་
པ་ཡིན་ཅིང་། དཔེ་ཚོགས་འདིའི་དག་སྒྲིག་སོགས་ཐོག་མཐའ་བར་
གསུམ་ལ་ཐུགས་ཁུར་རྒྱ་ཆེར་གནང་བའི་ཁྲོ་ཐར་བ་ཡོན་ཏན་རྒྱ་མཚོ་
མཆོག་དང་། རང་ལ་བཀའ་དྲིན་ལྕི་བའི་ཡེ་ན་བླ་མ་ངག་དབང་སྙན་
གྲགས་ནས་སྣག་ཤོག་གི་འགྲོ་གྲོན་ཡིན་གསུངས་ནས་སྔ་རྗེས་སུ་ཤོག་
སྒོར་བརྒྱ་ཕྲག་ཁ་ཤས་གནང་བ་དང་། སྒ་ལེན་མཁན་པོ་ངག་དབང་
རྒྱལ་མཚན་ནས་ཤོག་སྒོར་ལྔ་བརྒྱ། དགོན་གསར་བླ་མ་ངག་དབང་
204



དགེ་ལེགས་འདོད་འཇོའི་དཔེ་ཚོགས།
མཁྱེན་བརྩེ་ནས་ཤོག་སྒོར་སུམ་བརྒྱ་བཅས་གནང་བ་ལ་སྙིང་ཐག་པ་
ནས་བཀའ་དྲིན་ཆེ་ཞུ་རྒྱུ་དང་བཅས་མེ་ཕག་ཟླ་བ་དགུ་པའི་ཚེས་ཉེར་
བཞིའི་ཉིན་རྩོམ་སྒྲིག་པ་གུས་རབ་བརྟན་པ་དགེ་ལེགས་ཕུན་ཚོགས་
ཀྱིས་བྲིས་པ་དགེ།། །།
j
དུ
.
ན
j།
R
II
L
/V.
7
205



༡༠ ཉིན་
| 12
དང་པོ། བོད་ནས་
རབ་བརྟན་དགེ་ལེགས་ཕུན་ཚོགས་ལགས་ནི་རབ་
གནས་ལྕགས་བྱ་ལོར། མདོ་སྨད་སྡེ་དགེ་མངའ་
ཁོང་འབྲི་རྒྱུད་རབ་བརྟན་དགོན་དང་ཉེ་བའི་ས་ཆ་
ཞིག་ཏུ་འཁྲུངས་ཤིང་། ལོ་བཅུ་དྲུག་ཐོག་རབ་
བརྟན་དགོན་པའི་ཚོགས་ལ་ཞུགས། ལོ་བཅོ་བརྒྱད་
ལ་སོན་པ་སྤྱི་ལོ་༡༩༩༨ ལོར་དགོན་ཆེན་ལྔ་རིག་
བཤད་གྲྭ་བཀྲ་ཤིས་རབ་བརྟན་གླིང་དུ་སློབ་གཉེར་
ལ་ཕེབས་ནས། གཞུང་པོད་ཆེན་དྲུག་དང་། གྲགས་
ཆེན་བཅོ་བརྒྱད་གཙོ་བོར་སྨོས་པའི། སྒྲ་སྙན་སྡེབ་
སྦྱོར། རྩིས་རིག་སོགས་མདོ་སྔགས་རིག་གནས་
དང་བཅས་པ་ལ་སྦྱངས་པ་དཔྱིས་ཕྱིན་པར་མཛད་
ནས། བཤད་གྲྭ་དེར་ཆུ་ལུག་ལོར་སྐྱོར་དཔོན་དང་།
ཤིང་སྤྲེལ་ལོར་སློབ་དཔོན་ཆེན་མོའི་འགན་བཞེས་
ནས་ཕྱོགས་མེད་ནས་ཕེབས་པའི་སློབ་མའི་ཚོགས་
ལ་མདོ་སྔགས་རིག་པའི་ཆོས་འཁོར་བར་མེད་དུ་
སྐོར་བ་དང༌། ཞོར་ལ་དགེ་ལེགས་འདོད་འཇོའི་དཔེ་
ཚོགས་ཞེས་པའི་གླེགས་བམ་གྱི་ཕྲེང་ཚོགས་ཆེན་མོ་
རྩོམ་སྒྲིག་མཛད་བཞིན་ཞལ་བཞུགས་པའོ། །
ཁྲོ་ཐར་འཇམ་དབྱངས་ཡོན་ཏན་རྒྱ་མཚོས།
:|: :



གང་གིས་ཐོས་བསམ་བསྒོམ་པའི་གྲུ་ཆེན་ལས། །
རྣམ་གྲོལ་མི་གནས་ཐར་པའི་གླིང་མཆོག་ཏུ། །
མངོན་པར་གཤེགས་པའི་སྔོན་བྱུང་ངོ་མཚར་གཏམ། །
དུས་འདིར་ནུབ་ལ་ཉེ་ཚི་བདག་ཡིད་ཕངས། །
རྩོམ་སྒྲིག་པས།
དཔེ་རིན་སྒོར། ༦
